
1. Fulte Racmattaay,Gunê Racmatta-
le Yallih Migaaqal Qimbisa.

2. Faylaa kee Saare ginô Rabbi le.

3. Ummaan ginoh Fulte Racmatta
leeh,yeemene marah Gunê
Racmatta-le Rabbi kinni.

4. Usuk (Yalla kinnuk) cisab kee
galtoh Ayró (Qhiyaamah Ayró
kinnuk) yamlike Rabbi kinni.

5. Diggah nanu Ni Rabbow koo
inkittosnaah Qibaada dibuk koo
caglisna, nanu ni-caagiidah inkih
cato koo esserra.

6. Ni-Rabbow ku-gitay massa-lel,tirri
nee hayisaay neh kaa escessiy.

7. Ambiyaa kee Yallih farmoytit
luk temeetem Nummayse maraa
kee Yallih gital kay Qangara
fayya ittamkeh yingicilleeh Rabe
maray diini Niqmatat gunteh gita
kinni,yahuuduy ku Naqpbi elle
yanih diinit cule mara nee maabin
Nasaaray islaam diinik makkotteh
diinit cule mara nee maabin Ni-
Rabbow iyye marih gita.


1. Alif- Laam-Miim: edde faxem
Yalli yaaxigeeh, yaggiggiriqqee
curuufuy suuraarik teynak foocat
yamaate ta Qhuraanih innah
tanim num baahu duude waamih
mascassa edde tan.

2. Nabiyow tama Qhuraan kitaabay
kol obsime usuk Yallih xaquk
yanim Agay-waaga mali, usuk
Yallak meesita maray kay
madqooqi kataatah tirto kinni.

3. Woo mari usun keenik Qellittem
wohuk ceelallo (jannataay, giraay,
malaykaay, ....) Nummaysaah
Salat elle faxxiima innal Abaah
Soolisa mara, maaluk Yalli keenih
yeceemik tu-Sadaqhat kee Yalli
kicnih yan gital yacee mara kinni.

4. Nabiyow Qhuraanak kol obsimtem
kee kok duma Yallih farmoytiitil
obsimte kitooba Nummaysaah,
usun Akeeray Cisab kee galto elle
tani Asmatah yaaxige mara.

5. Woo maray tama weeloola-le
sinni Rabbik tirtô Bagul yaniih,
woo mari usun jannatal fayya itta
Aroocal yaffoofe mara kinnon.

6. Diggah Yallih Aayoota yengeddeeh
Nabii Mucammad ĝas
nubuwwannu dirabboyse mari,
Nabiyow atu Yallih digaalak

ken meesissam kee hinnay ken
meesiise waytam keenil inkittu
usun Atu keenih luk temeetem ma-
nummaysan.

7. Yalli ken lubbittee kee ken Aytiita
cakki taabbeemik Alfeh, intiita
keenik Alfeeh Siba keenik elle hee
koroositeenimih sabbatah, usun
Akeeral kaxxa digaala-lon.

8. Sinaamak Yallaa kee ellecaboh
Ayról Neemeneh iyya mari
(munaafiqhiin kinnuk) keenit yan,
usun nummah yeemene mara
hinnon.

9. Usun edde yanin iggimah Yallaa
kee yeemeneh yan mara ganaanam
yakkalen, usun Aaxige waanâ ikkal
sinni nafsik-sa ganaanam malon.

10. Ken lubbittet munaafiqhannuu kee
Agay-waagâ Biyak yaniih, Yalli
woo Biyaakat Biyak keenih osse,
usun ken Qansarissa digaala-lon
akeeral, Neemeneh Axcuk Acuwak
Sugen diraabih Sabbatah.

11. moominiin koroosannuu kee uma
taamat Baaxo mabaysina keenik
ittek, ken diraabay gibdih cagalah
nanu Baaxo umaanet baysa mara
hinnino nanu tet yaymaaqe mara
kinnino ikkal iyyan.

12. Oobbiya!Diggah usun Baaxo Baysa
mara Nummah, kinnih immay
usun edde yanin iggimah woh
mayaaxigan.
13. keenik (munaafiqhiin kinnuk)
Sinam kah teemene innah eemena
keenik iyyeenik, nanu kas maleela
kah teemene innah Naamanoo
iyyan? Oobbiya! Diggah usun kas
maleela keeni, kinnih immay usun
edde yaniinim finga kinnim sinnik
mayaaxigan.

14. tama munaafiqhiin yeemene marat
tongoorowek nanu neemeneh
iyyan, sinni Abbobtiy Sheytoonah
tanî fanah gacaanaah dibuk keenî
luk yanin waqdi nanu, Diggah
sin diinit Siinî luk naniih, nanu
cagalah moominiinil Abak Sugnem
Anqasa iyyan.

15. Yalli usun Aben Anqas celta galtoh
digaalah ken digaale-le, usun edde
yanin koroosannuu kee caddok
taturut yadudduureenimkeh ken
wadirroysa.

16. Too munaafiqhiinih yan maray
tirtot maxqawit (mako) xaamite,
tokkel sinni kabxat fayda
morbisinnon kasaara Akke waytek,
usun Aben kabxat (tellemmot) fayda
elle orbisan gitat maradinnoonuuy
woo mara makkon.

17. Munaafiqhiiniy Nabii Mucammad
nubuwwannu Nummah Nummayse
waytey koroosittê ceelallo horta
yakke marak dite-le Bar numuk
teyni gira kak urseeh kaak derfal
tanim ifissi kaah hayte waqdi,

Yalli gira kak Barguseeh ditet cabe
maray tu-Able waah edde gexan
gitat Rade waah inna kinni.
18. Usun cakki yaabbeenimik Ayti
maleelaay cakkit yaabaanamak
duuditte tirtô diifu yableenimik
inti maleela, tokkel usun wohih
Sabbatah edde yanin makô gitak
iimaanâ fanah magacan.

19. Hinnay tama munaafiqhiinih
ceelallo horta yakke maray Bacaril
gexay Qaraanak kaxxa Roobuy
diteetaay Angad kee cankaxi edde
yanik sinni Aytiitat sinni feeraari
kakkaqô xongoloh gibdah hee
marih inna rabi meesih, Yallih
ixxiga korosut maroh taniih, usun
kay digaalak mayassaqqan.

20. Cankaxi diifi gibdah intiita keenik
sissikuk yaatukem xayyossu haa
usuk gita keenih ifsinnaanih
waqdi kay diiful gexan, diifi kaak
yaggiriqqeeh giti keenit dite Baaha
waqdi sinni Aracal elle Soolan
Yalli faxinnay Angad xongoloh
gibdah Aytiita ken waysiisak
yeeneeh, cankaxi diifih gibdah
intiita ken waysiisak yen, diggah
Yalli ummaan iimmih duddali
kinni.

21. Sinaamey sin Rabbiy sin gineeh
Siinik dumi mara gine uqbuda
Yallak meesita marih loowot
gactaanam keh.

22. Usuk sin Rabbiy Baaxo madabah
elle gactan fido Siinih Abeeh Qaran
Amol Siinik Amô tabsi (Amô tabsu
kinnuk) innah xise, Qaraanak lee
Siinih oobiseeh caxâ mixuy Rizqhi
Siinih yakke edde yeyyeeqe,
toysa Yallat numtin-wellitte Agleh
mahiina qibaadal isin Aaxaguk.

23. Korosey Ni-Naqsu Nabii
Mucammadal zsa oobisne
Qhuraanak Agaywaagat teneenik,
toysa kay innah taniimik inki
Suura Baahay Yallak kalah sin
maray sin catay sumaq siinih
yakkek duddu haytaanam Seecita
ittaanamat Numma yacee mara
tekkeenik.

24. Tokkel taway kay innah taniimik
Suura Bahtaanam Abe wayteenik
Sarrah inkinnah toh mabtan,
toysa isin giray Sinam kee xeet
Bocoy edde urtah-ley korosuh
missoysimtek meesita.

25. Nabiyow yeemeneeh meqe
taamoomi Abbaasite mari, Diggah
usun jannootay weeqaytitte
guba kak gexxa loonumul ken
Aytukumus, jannatti caxâ mixuk
Yalli Rizqhi keenih Acayinnaanih
waqdi, tah duma Yalli neh yecee
caxâ mixu iyyan, weelal kee
mabla itta kak ceelak keenih
yontocowwime Rizqhi tami kak
sissinuk, tet Addal (jannoota
kinnuk) Agabuy Qaboolaa
(mayangali qabal kinnuk) kee
wasaakatak Saytunnoowe-lon usun
tet Addal waarak.

26. Diggah Yalli ceelallo yaagureemik
ma-wacarriya daggowtay hinnay
tamaggay kayniiqeytah innah
tanim takkay, hinnay teetik
Qunxam takkay, hinnay teetik
Nabam takkay, yeemeneh yan
marah tugactek diggah Yalli cakkķi
Rabbiiy tama ceelallo sinni Rabbih
xaquk tanim yaaxigeenih, koroosite
marah tu-gactek Anqasaay

Burah Yalli Anna leemil ceelallo
yaagureemit maca faxee iyyan?
Yalli keenil gacisak korosuk maggo
mara edde makkoysa tama ceelallo
cakki kinniimil anqaseenimh
sabbatah, moominiinik maggo
mara edde tirri haa tama ceelallo
cakki kinnim Nummayseenimih
Sabbatah, Yalli tama ceelallo
yaagureemit kalah makkoysa mara
mali, Yallih Amri cine mara Akke
waytek.

27. Yalla inkittoysaanaah Nabii
Mucammad Nummaysaanamal
Yalli Ateeban (xagana) keenik
beek lakal xagana yaggileeh Yalli
xakbaanam keh xakabuh ken kak
Amrise Ramad yargiqeeh Baaxo
Baysaah Baaxô Bagul umaane Aba
mari, too mari usun Addunyaay
Akeeral kasaarite mara kinnon.

28. Korosey Yallih inkittinaane
mannal tangaddeenii? Rabteemiy
Anee waytah Sugteeniih sin
yuynuwweeh Addunyal sin
heek tohuk lakal Qumri Siinik
yamurruqe waqdi sin Qidah,
tohuk lakal Qhiyaamah Ayro sin
yaynuwweeh, tohuk lakal cisab kee
galtoh kaâ fanah gacsimtan.
29. Dibuk Yalla kinni Baaxô Bagul
tanim inkih Siinih gintem, tohuk
lakal Yalli Qaran ginô fanah
yufkuneeh, tokkel malcina
Qaraanay dudda-le ken Abe, Yalli
usuk ummaanim yaaxigi kinni.

30. Nabiyow ku-Rabbi malaykak anu
diggah Baaxô Bagul Seehaday
mariiy maral kak ciggiila ginam
faxa iyye waqdi cus Sinaamah,
malayka Qajjibsitak: Ni-Rabbow
umaanee kee Qaboola teetil caxu
waa mara mannal teetil haytaa
itte? Nanu koo Saytunnoysak koo
faylisnaah koo ceele waytaamak
koo Saytunnosnaah koo
nassakaxxeehik itte, diggah anu
isin Aaxige waytaanam Aaxige
teetik (malayka kinnuk) iyye Yalli.

31. Yalli Nabii Aadam ummaan iimih
migaaqitte inkih kaa Barseh,
tohuk lakal woo migaaqitte Yalli
malaykal xayyoyseeh tahiimih
migaaqitte yoh warisa isin
ittaanamat Numma yacee mara
tekkeenik keenik iyye Yalli.

32. Malayka: Ni-Rabbow atu
Saytunnitoh nanu atu nee Barissem
Akke waytek, nanu ixxiga mannu
itte, Diggah Atu ixxigaliy tu-kak
Qellite wayta, Naggaaray tu-elle
Aba inna yaaxige kinnito.

33. Yalli: Aadamow tahiimih
migaqway usun Aaxige weeni
keenih waris kaak iyye, tokkel
Nabii Aadam tama migaqwa
keenih warse waqdi, Yalli
malaykak iyyeh, diggah Anu
Qaranwaa kee Baaxô Bagul
Qellittem Aaxigeeh isin
taybulleenim kee Qellisak
Sugteenim inkih Aaxigeh Siinik
maxacciyoo? Keenik iyye.

34. Nabiyow sinaamah cus; malaykak
Nabii Aadamah konnabâ Sujuud
Aba inne waqdi, tokkel malayka
inkih Nabii Aadamah Sujuud
Abteh ibliisiy cineeh kaxxa-
mariiniteeh koroosite marih loowot
Suge Akke waytek.

35. Aadamow koo kee ku-Barra
cawwa jannatal dabqih gacaay kay
caxâ mixu ruftoluk faxxa haytan
Rikek kaak Akumaay isin tama
caxal maxayyoowina tet mexexu
takmeenimik, toysa sin Nammay
Yallih Amrih cinat sinni Nafsi
yudlume mara Akkettoonuk kaak
inne.

36. Tokkel Sheytan dambit ken Qide
tet mexexu Akummu haanam
fanah was-wasa keenil yekkeemih
Sabbatah, tokkel Sheytan jannatti
niqmatay edde Sugeenik ken
yeyyeeqeh isin (Aadam kee
Cawwaay, Sheytan kinnuk)
jannatak Baaxol ooba mariiy
marak Qaduwwih Siinik Anuk
isin Baaxô Bagul madab kee
takmeeniih taaqubeenimiy edde
hataktaana liton Rabi wakti Siinih
Amma iyyam fanah keenik inne.

37. Nabii Aadam isi Rabbik
Qangooruy usuk kaa Barseeh kaa
yiysixxige beeteeh oggoleeh kaa
edde kallaceeh Yalli toobat kaak
oggoleh, Diggah usuk isi Naqoosak
kaal gace marak toobat oggolaah
isi Naqoosah farakka iyya Racmat-
le Rabbi kinni.

38. Yalli keenik iyyeh : isin jannatak
inkih (Aadamaay, cawwaay, ibliis
kinnuk) Baaxô fanah oobaay
Aadam kee Cawwak sin Samaday
(Raddi) siinil kataatah tirto edde
tanim Siinih tascassee farmoytit
kee Anu keenil oobisa kitooba
Siinih yi-xaquk temeetek, tokkel
Siinik yi-tirto kataate mari, toysa
ken Amol ellecaboh ayroh meesi
matanaay, Addunyak keenik
taturteemih ma-rookitan keenik
inne iyye yalli.

39. koroositeeh Ni-Aayoota dirabboyse
mari, woo mari usun girâ mara
usun teetil waarak.

40. Israa-iil xayloy Yi-Niqmatay
Siinih eceey sin Amol yani kassita
Yi-kitoobaay Yi-farmoytit inkih
Nummassaanaah Yi-Madqooqil
taamittoonu waytaanamah yoh
culten xagana duudusa meqe galto
Siinih elle Aceeh wohul jannat sin
culusu waamah Siinih hee xagana
Siinih duuduseyyok, dibuk yok
meesitaay yok kalih marak ma-
meesitina keenik iyye Yalli.

41. israa-iil xayloy Qhuraanay Nabii
Mucammadal oobisey tawraat
kitaabay isin litoonu Nummaysak
yeemetel eemena, kitab marak
(yahuud kee Nasaara kinnuk)
isin Naharak kaal koroosita mara
makkinaay Yi-Aayootat Addunyâ
dago duyyê Baxa maxaamitinaay
dibuk yok meesita.

42. Yallak oobe cakkii kee deedal ittat
masgalliinaay Nabii Mucammad
weeloolay sin kitaabal temeetey
cakki kinni maaqarina isin
Aaxaguk.

43. Salat Soolisaay Zaká Acuwa, kay
ummatak Salaatal Rukuuq Abah
yan marâ luk Rukuuq Aba.

44. yahuud mixigway (tutaaxagoy)
Sinam meqem Abtam kee
Nabii Mucammadal cgasi
yaamineenimih Sinam
Amrissaanaah sinni Nafsi
hawwentaanaa? Isin tawraat
kitab Akrayuk, woo Abni Siinik
Qaxumak ma-kaskassowtaanaa?

45. sin caagiidak faxxa haytaanamah
Sabrii kee Salaatat cato faxa,
Diggah usuk (Salat kinnuk) Nabaah
Qilsih Yallah yuqunxeeh kaak
meesita mara Akke waytek.

46. Tama Yallak meesitaah kaah
yaqunxee mari, Diggah usun
Qhiyaamah Ayro sinni Rabbit
yangooroweeh, Diggah usun cisab
kee galtoh kaâ fanah gacoonu
waanam Asmatah yaaxigen.

47. Israa-iil xayloy Yi-Niqmatay
maggoy siinih eceey sin Amol
yani kassita, Diggah Anu sin
dabaanih marak Ambiyâ mangal
sin muxxusek Yi-Niqmat faatita.
48. Qhiyaamah Ayroy Nafsi Nafsih
tu-edde xiqe waah, Yalli korosuh
Shafaaqatta Abaanam edde oggole
waah fida keenik edde Beewaanaah
oggole waan Ayroh digaalak
meesita, Yallih digaalak hebeltô
num cato keenih edde Akke waa
Ayrok meesita.

49. isin firqawnaa kee kay maray
gibdi digaala sin tammoysak lab-
urru Siinik Asgaaduk Say-urru
Siinik nuwwuk cabak Sugek sin
Naggosne waqdi kassitay, too
digaalat sin Rabbik kaxxa mokkoro
Siinik edde taniih, woo digaalak
sin Naggoyseemit sin Rabbik
kaxxa Niqmat Siinih edde yanik
kaa faatita.

50. Bad ittak Siinih Baxisneeh
firqawnaa kee kay marak sin (israa-
iil xaylo kinnuk) Naggosneeh
firqawnaa kee kay mara Badal
xuumusne waqdi Siinih Abne
Niqmat kassita isin Abaluk.

51. isin Nabii Muusal tawraat kitab
oobisnuh morootom Bar xagana
kaah hayne waqdi Siinih Abne
Niqmat kassita, tohuk lakal
Beqeray sinni gabat Bicisseeni
Yallak kalah tuqbuden Nabii
Muusa gexek lakal, isin Beqerat
Abten Qibaadat Sinni Nafsi
yudlume marah Anuk.

52. Tohuk lakal Beqerat Abten
Qibaadak totoobeenik lakal Qafu
Siinih Abneh tama Niqmatal Yalla
faatita mara takkeenimkeh.
53. Nabii Muusah tawraat kitaabay
cakkii kee deedal ittak Baxsa kaah
necee waqdi kassita, makô gitak
cakki gitâ fanah tirri ittaanamkeh.

54. Nabii Muusa isi marak:Yi-maraw
Diggah isin Beqera Yallay
taqbudeenih haysitteenimit sinni
Nafsi tudlumeenihik sin gine
Rabbil gacaay Siinik dambik Barih
yan mari umeyna Qiday, tamah
Abtaanam khayrih Siinih Aysuk
Raqta sin gineh yan Rabbih xaqul,
toysa towbat Siinik oggole-le,
Diggah Yalli kay Naqoosak dambik
kaal gace marak toobat oggolaah
keenih Racmata Rabbi kinnik.

55. isin (israa-iil xaylok Yalli Nabii
Muusah xagana elle heekke kaalluk
gexe mara kinnuk) Muusaw nanu
Yallay yab kak naabbe intih ubullu
haynam fanah inkinnah koo ma-
nummasna itten waqdi kassitay,
tokkel gira edde tan kakkaqo
Qaraanak Siinil obteeh sin Qiddeh,
isin sinni intiitah Abaluk.

56. Tohuk lakal nanu sin Nuynuwweh
isin kakkaqô girat Rabteenik lakal
Yalla faatittaanamkeh.

57. isin Baditih Baaxot gexak Sugten
waqdiy gayrantut sin Silaalisneeh
Manni deqsittaamay Camuk celtay
malab tamulee kee Salwa deqsitta
haaday Cado kak meqe Siinil
oobisneeh meqeemiy Calaalih taniy
sin Nurzuqhek Akuma Siinik inne
waqdi kassita, usun nanu keenih
necee Niqmat yengeddeenimit nee
Madlammon, kinnih immay usun
wohut sinni Nafsi Adlamuk Sugen.

58. Tama magaalay Beytal maqhdis
deqsitta culaay teetik faxxa
haytan Aracak farakka-le Rizqhi
Akuma, Ama magaalah Afak
Yallah Ramma axcuk culaay Ni-
Rabbow dambi nek oobis ixxica,
nanu sin dambitte Siinih cabennok,
inne waqdi Ni-Niqmatay Siinih
Abne kassita, meqe maray taama
yessemeqqe Ni-Muxxoh galto
keenih ossenno.

59., israa-iil xaylok isi nafsi yudlume
mari ixxica keenik iyyen maxcok
Aka maxco iyyeeniih magaala
Saloofah cisik Axcuk culen,
tokkel isi nafsi Yallih Amrih
cinat yudlume maral digaala
Qaraanak oobisne usun Ni-Amri
cineeniih Ni-Taaqatak yewqeenih
Sugeenimih Sabbatah.

60. isin Ni-Niqmat kassita,
Baditteeniih kaxxa Bakar sin
yibbixe waqdiy Nabii Muusa
isi marah Robti feqya (efeqya)
essereeh isi caxxat xaa Atuk kaak
inneeh yootokeh, tokkel taban kee
Namma dara kaak tunfuxxuke,
Nummah keenik kedooda ixxuk
takkeh gidel kulli kedo keenik
isi daray kak taaqube teexegeeh,
Akumaay Aquba Yallih Rizqhik,
Baaxo umaanet baysa mara akkuk
baaxô bagul umaaneh Mangayyina
keenik inne.
61. Meqe maaqo (mannii kee Salwa
kinnuk) Siinil oobisne waqdiy
Muusaw inki maaqol inki innah
manasbirak, toysa ku-Rabbi neh
kallac Baaxok taabukeemik tet
caxaaxuwaay teetik Qhissa deqsitta
caxah mexexuuy tet toomaa
kee tet missiriiy tet Basal neh
yayyaaqemkeh itten waqdi kassita,
Nabii Muusa ken Assacakkuk:
maaqok tayse maaqoy Yalli Siinih
doore gacta maaqot tabiddileenii?
Toysa magaalooluk magaalak
teynâ fanah ooba, tokkel diggah
isin esseritteenim litoonuk keenik
iyye, tokkel magaala ooben waqdi
xixxibaanee kee tu-ddagna ken
tibbixeeh Yallak naqabu luk gacen,
toh ken kah tibbixem Diggah
usun Yallih Aayootal koroositak
Sugeeniih Ambiya cakki maliinoh
Qidak Sugeenimih Sabbata toh
ken kah geytem Yallih Amri
cineeniih umaanet caddok taturak
Sugeenimih Sabbata.

62. Diggah tama ummatak (Nabii
Mucammad frase kataate
mara kinnuk) yeemeneh yan
maraay, yahuud yekke maraa
kee Nasaaraay Saabi-iin deqsita
marak Yallaa kee ellecaboh Ayro
Nummayseeh meqe taamoomi
Abbaasite mari, toysa usun sinni
Rabbih xaqul sinni galto-lon,
Akeeral meesi ken Amol matanaay
Addunyak keenik warrayteemih
marookitan, kinnih immay Nabii
Mucammad faie rubsumeek
lakal Yalli islaam diinik kalih diini
hebeltô numuk moggola.

63. israa-iil xayloy Yalla
inkittossaanaah tawraat kitaabal
taniimil taamittaanamkeh,
maqarre Ateeban (xagana) siinik
Beyneeh woh cinten waqdi Tuur
deqsitta Qale Amol Siinik fayya
hayneeh Siinih necee kitab
Beetaay maqarruk kaal taniimil
taamita, Aliilih kaa eyyeeqaay
kaa mahawweenina Yi-digaalak
meesittaanamkeh Siinik inne
waqdi kassita.

64. Tohuk lakal Siinik Beyne
Ateebanat (xagana) derre cabten
kaa oggolteeniik lakal, tokkel
Yallih muxxoo kee kay Racmat sin
Amol Suge wannay kasaariteeh
finqite marih loowot gacak tenen.

65. Nummah Yalli Sabti Ayro kullum
Admo maabina kak iyye maray
woh ciney caddok Siinik edde
tatre taaxigeenih, tokkel Bura le
damaaqey mangacanna le tika
keenik inne.

66. Tokkel damaaqe ken Abnem
digaalay edde matre maraa kee
teetit matre wee maray Sarra
yamaatu waa elle kas-kassoowa
keenih edde taniih, Yallak meesita
marah kassis takkem tet abne.

67. israa-iil xayloy sin Nabii Muusa
isi marak Diggah Yalli Saga
tasguudeenimih sin Amrisa
iyye waqdi kassita, usun
kaxxamariinitak Muusaw
Anqasah nee haysittaa? Annah
tanim nek itta waqdi iyyen, Nabii
Muusa keenil gacisak;tuugimay
Sinaamal Anqasa Akkeemik Yalla
maggansita keenik iyye.

68. Usun:Muusaw ku-Rabbi neh kallac
tama Saga karmak edde tanih gide
Baxxaqqa neh haam keh iyyen,
Nabii Muusa keenil gacisak iyyeh,
Diggah Yalli usuk is kaxxa Sagay
Bar naba hinnaay Qunxa tiya
hinna is wohuk fanaafanah tan
tiya Siinik iyya, tokkel isin kah
Amrisimteenim Aba keenik iyye
Nabii Muusa.

69. Muusaw ku-Rabbi neh kallac
is Bisuk-le Bisu neh Baxxaqqa
haamkeh iyyen, Nabii Muusa
keenil gacisak iyyeh, Diggah Yalli
usuk is kaxxa walqinaan-le Sagay
Bisi kak yableh yan mara Ruffu
haa kinni Siinik iyya.

70. Usun Muusaw ku-Rabbi neh
kallac, tama Saga kalah-le weelo
Baxxaqqa neh haamkeh, Diggah
tama weeloola-le laahi maggooh
itta net ceelek woo saga is
maasagaay? Diggah nanu Yallih
idinih tama weeloola-le Sagat Rada
mara Akkennok kaak iyyen.

71. Nabii Muusa keenil gacisak
iyyeh;Diggah Yalli usuk is Buqreh
Qannimte Sagay Baaxo dagta
hinnaay Buqre Tafqe Saga hinna,
Qaybik Saytuniih inki Bisuk-sa
Nammey haytô Bisu mali Siinik
iyya, Muusaw Saga leh tan weelo
Nummah taway Baxxaqqa neh
hayte iyyeeniih tet yusguudeeniih
tamah Abe waanam xayyossu heen
melleb teetik leh yan gibdah.

72. Israa-iil xayloy Nafsi (ďseehadaytu
kinnuk) Qiddeeniih kay
Qidim mariiy maral haak itta
keemaarissen waqdi kassita, Yalli
Qiddiime numih caagidiy Qellisak
Sugteeni Ayyaaqeleeh Aybulleele.

73. Tokkel tama Sagah cadok tut
Rabe num Atuka Yalli kaa
Aynuwweeleeh isi Qide num Siinih
warse-lek keenik inne, tokkel too
Sagah cadoytat kaa yootokeeniih
Yalli kaa yuynuwweeh isi Qide
num keenih warseh, Yalli tama
num kah yuynuwwee innah
Qhiyaamah Ayro Rabe mara
yaynuwweh, israa-iil xayloy
Yalli isi inkittinaanee kee isi
dudda tascassee isi Astooti sin
yaybulleeh cubbussaanaah tamahal
kaskassoowa mara takkeenimkeh.

74. Sarra tama Astootiy maabbinoh
tanih lakal lubbitte Siinik tigibdeeh
is gibdah xeet innah gacca itte,
hinnay wohuk gibdah umuk Raqqa
itte, Diggah xeetik weeqaytitte kak
tanfuxxukem kaak tan, Diggah
Baxsimaah lee kak tawqem kaak
tanih, Diggah Qaleelak Amok
Yallak meesih Raddam kaak tanih,
Yalli isin Abba haytaanamak
garcita Rabbi hinnaay sin elle
galte-le.
75. Moominiiney yahuud taamineeh
sin diinit cultam Qaagittaanaa?
Nummah keenik horta Yallih yab
tawraat kitaabal Ankacissaah
yakriyeenih, tohuk lakal kaa
yeexegeeniik gamadal Qangor-le
Aracak kaak Koran-korsaanah
usun woh umam kinnim Aaxaguk.

76. tama yahuud yeemeneh yan marat
tangoorowe waqdi, Arrabak isin
kah teemenen innah Neemeneh
iyyan, dibuk mariiy marâ
luk keenik raqqa iyya waqdi
usun itta Assacakkuk: Yalli
Mucammad weeloolak tawraat
Addal Baxxaqqa Siinih heemit
moominiinilluk walaltaanaa? Usun
sin Rabbih xaqul yaabak Siinit
haysitaanam geyaanam keh, wohuk
cibbarsimteenih kaskassoowa mara
matakkaanaa ittak iyyen?

77. Yahuuduy tama umaaneena Abta
mataaxigaa Diggah Yalli usun
Qellissi haanam kee yaybulleenim
inkih keenik yaaxigem?

78. yahuuduk hortay kiraatee kee
kutbe Aaxige wayta keenit tan,
kinnih immay tawraat Addal
taniimik ken mixigwa (tutaaxago
kinnuk) keenih warissam Qaagitan,
usun iyyaanaah Abaanamak Asmat
malon dirab kee uma dareemu
Akke waytek.

79. Booley! Yahuud mixigwah finqaa
kee Baati keenih tanay sinni
gaboobit diraabah yaktuben
kitaabay, tohuk lakal tah Yallih
xaquk yan tawraat kitaabih Addal
taniimi iyyan, Addunyâ dago
duyyê Baxa edde xaamitaanam
keh, Booley keenih! Ken gaboobi
tuktubeh taniimik, Booley keenih!
Ken gaboobi wohut maaluk
orbissah taniimil finqi ken geyay.

80. Israa-iil xaylo itteh:gira inkinnah
nee maxagta ixxu-le Ayrooray
timixxige Akke waytek, Nabiyow
keenik ixxic:Ahak Yallih xaqul
xagana maay liton, toysa inkinnah
Yalli xagana mamakak, hinnak isin
Aaxige waytaanam Yallal diraabah
ginnaasittaanaah ittaanaa?

81. Yeey! Isin (yahuud kinnuk) kah
ittan inna hinnay gira sin xagele,
le umaane koroosannut kafissi
hayteeh le dambi maro edde hee
mari, toysa woo mari girâ maraay
usun umman teetil waaran.

82. Yeemeneeh meqe taamoomi
Abbaasite mari, woo mari usun
jannatti mara usun kay Addal
waarak.

83. Israa-iil xayloy maqarre Ateeban
(xagana) Siinik Beyne Yallak
kalihim maqbudinaay xaleynaa
kee Ramad Siinih le maraa kee
Qayxiixaay tu-dagoytiitih emeqa,
Sinaamah meqem ixxicaay Salat
Soolisaay Zaka Acuwa iyyaanamah
xagana Siinih culle waqdi kassita,
tohuk lakal isin woo xaganat derre
cabten Siinik dago mara Akke
waytek, isin wohut derre cabak.
84. Israa-iil xayloy diggi iyya Ateeban
(xagana) Siinik Beyne mariiy
marak Qabal Siinik caxe waah,
mariiy mara-le dabooqak Ayyaaqe
waay iyyaanamal xagana Siinik
Beyne waqdi kassita, tohuk lakal
too xagana teele meenih isin wohul
sinni nafsil Sumaaqitak.

85. Tohuk lakal israa-iil xayloy isin
tamah siini mariiy mara Siinik
Qidaah Siinik mariiy mari horta
le dabooqak yayyaaqe dambiiy
caddok taturuh, itta keenil catak,
usun Qaduwwi gabat Seewah Anuk
Siinil yemeeteenik fidah maalu
keenik taceen isin ken dabooqak
ken tayyaaqeenim caraamuk
Siinil Anuk, isin tawraatal tan
madqooqik tu-Nummassaanaah
tu-tangaddeenii? Toysa toh Siinik
Abah yan mari maa galtolee
Addunyâ manol xixxibaance
kee wacarriysiyya Akke waytek,
usun Qhiyaamah Ayro gibdih tan
digaalâ fanah gacsiman, Yalli isin
Abba haytaanamak garcita Rabbi
hinna.

86. Woo mari usun Akeerat Addunyâ
mano xaamite mara, Toysa digaala
keenik masalacsintaay Yallih
digaalak ken cata cateyna malon.

87. Nummah Nabii Muusah tawraat
kitab neceeh kaak lakal farmoytit
kaa katasne, Nabii Qiisa maryam
Baxah Baxxaqqa itta Astooti
neceeh, Ruucul Qhudsi deqsita
jibriilit kaa maqarrosne, tokkel
Yallak farmoyti Yallih xaquk yan
wacyiy sin nafsi Akcine waat
Siinih Amaatinnaanih waqdi kaxxa
mariinittan, tokkel isin Ambiyak
horta dirabbossaanaah horta keenik
Qiddaanaa?

88. Israa-iil xaylo Nabii Mucammadak
Ni-Lubbitte Sibat taniih Alifut
tan ku-yaabak tu-tet maculta
itte, wonna hinnay usun Yallal
koroositeenimih Sabbatah, Yalli isi
Racmatak ken yeyxeereh, Toysa
usun yaamineenim keenik dagoh.

89. Yallih xaquk Qhuraan kitaabay
usun tawraat kitaabak loonum
Nummaysa keenih yemeete
waqdi, usun Nabii Mucammad
yamaatek duma koroositeh yan
maral Yalla esserak iisa kaal (Nabii
Mucammad frae kinnuk)
gurrusak Sugen, tokkel Nabii
Mucammaday sinni kitaabal weelo
kak yeexegeeni keenih yemeete
waqdi kaal koroositeenih, tokkel
Yalli koroositeh yan mara isi
Racmatak yayxaaray.

90. Israa-iil xaylo isi nafsi edde
xaamittem manxu Qaxumaa?
iimaanat koroosannu xaamiten
waqdi, kuuxe waynaanah Yalli
oobise Qhuraanal koroositen, Yalli
isi Naqoosak isi muxxoh isih faxa
maral wacyi oobiseemih Sabbatah,
tokkel usun Yallak Naqabu luk
gacen dumi Naqabuk Bagul, koros
ken xixxibissaah ken tayqunxee
digaala-le Akeeral.
91. yahuuduk muslimiinik tu Yalli
Qhuraanak oobiseh yanim
Nummaysa keenik itta waqdi, nanu
tawraatak nel obtem Nummasnaah
nee xiqtah iyyaanaah kaak lakal
yan Qhuraanal koroositaanah usuk
cakkiy usun tawraatak loonum
Nummaysak yemeete kinni,
Nabiyow keenik ixxic, Toysa isin
duma Yallih Ambiya macah Qidak
Sugteenii? Yalli tawraatak Siinil
oobisem Nummassa moominiin
tekkeenik.

92. Nummah Nabii Muusa Baxxaqqa
itta Astootiy (Qanay kee inkaaqeey
......) kay Numma tascassee
luk Siinih yemeete, tohuk lakal
Nabii Muusa isi Rabbih xaganah
Tuur deqsitta Qalê fanah gexek
lakal Beqera Yallay taqbudeenih
haysitten, isin Beqeri Qibaadat
sinni yudlume marah Anuk.

93. Israa-iil xayloy tawraatal taniimil
taamittaanamkeh maqarre Ateeban
(xagana) Siinik Beyneeh woo
xagana makteeniih Tuur deqsitta
Qale Amol fayya Siinik hayneeh,
tama Siinih necee kitab Beetaay
kaal taniimil maqarruk taamita,
kah Amrisimteenim oobbiyaay
oggola, cinteenik tama Qale Siinil
Qidenno inne waqdi kassita, tokkel
kumaxco noobbeeh ku-Amri
cinneh iyyen, usun koroosannuk
Amok kate cineenimih Sabbatah
Beqri kacni lubbittet keenik culeeh
yengele, Nabiyow sin iimaanay
Beqri Qibaadah sin Amrisa manxu
Qaxuma iimaanaay isin Yalli
Siinil oobiseh yanim Nummah
Nummassa moominiin tekkeenik
keenik ixxic.

94. Nabiyow yahuuduk cagalah
Yallih xaqul Akeerâ dabqi (jannat
kinnuk) dibuk Sinaamak fanaak
Sinim tekkek, Toysa Raba Qaagita
wohut Numma yacee mara
tekkeenik keenik ixxic.

95. Usun Raba inki innah maqaagitan
ken gaboobi dambittek
tatrusseemih Sabbatah, Yalli isi
Naqoosak koroositeeh daalimiinih
yan mara keenik yaaxigeh.

96. Nabiyow Diggah yahuud manô
fayxih Sinaamak baakeerih
gibduk Raaqa marah ken
geetto, Yallat agleyta haa marak
baakeerih gibduk raaqa marah
ken geetto, keenik Numuk teyni
Alfi Sanatih gide Qumrik geyam
kicniih Qaagitah usuk tama
Qumri geyaamah digaalak kaa
mayayxeera, Yalli usun Abba
haanam yable Rabbi kinni.

97. Nabiyow keenik ixxic, jibriilik
Qaduwwi yekke Num Yalli kaak
Qaduwwi kinni, tokkel Diggah
jibriil tama Qhuraan Yallih idinih
kuLubbil oobise, usuk Yallih
kitoobay kaak foocat temeete
Nummaysak usuk cakkî fanah
tirri haah kaa (Qhuraan kinnuk)
Nummasse moominiinih jannatal
Aytukuma Akkuk yemeete.
98. Yallaa kee kay malaykaay kay
farmoytit kee jibriiliiy miikaa-
iilih inkih Qaduwwi yekke Num,
Toysa Diggah Yalli koroositeh
yan marak Qaduwwi kinni.

99. Nabiyow Nummah Baxxaqqa
itta Aayootay ku-Nubuwwannu
tascassee kol oobisne, tet
yangaddeeh teetil koroosita
mari mayan, Yallih Amri cineeh
kay taaqatak yewqe mara Akke
waytek.

100. usun (yahuud kinnuk) Yallah
xagana culinnaanih waqdi keenik
horta xagana maktaah taggilee?,
wonna hinnay keenik maggom
Nabii Mucammad luk yemeetem
manummassa.

101. Yallih farmoyti Nabii Mucammad
Åsa Yallih xaquk
Qhuraanay tawraat kitaabay
keenil luk yani Nummaysa keenih
luk yemeete waqdi kitab kah
yontocowwime marak horta Yallih
kitab (tawraat kinnuk) Sinnik
derre kaa ciggiliseeniih kaal
taniimil mataamitinnon, Diggah
usun Nabii Mucammad weeloolak
kaal tanim Aaxige waa marih
innah.

102. yahuud Nabii Suleymaan reedal
Suge dabaanal Sheytoona
Baab-abal tikriyeeh ken edde
walalisem katatte, Nabii
Suleymaan ma-koroositinnaay
Baab mabartinna, kinnih immay
koroosittem Sheytoona Sinam
baab barisse waqdi, yahuud
Namma malaykattu Haaruut

kee Maaruutuy baabil deqsitta
Baaxol tanil obsimteemiy Yalli
isi Naqoosa edde mokkore
katatte, tama Namma malaykatti
hebeltô Numuy Baab Barissa
mali, usuk Baab Bartaamak kaa
faysaanaah nanu koo Barisnah
nan Baab cagalah nek mokkorok
makoroositin kaak ixxicci
iyyaanam fanah, tokkel Sinam
Baqalaa kee barrâ fan edde
Baxsan Baab ken nammayak
Bartan, usun woo Baabat Numul
tu-kalah Baahaanam malon,
Yallih idini Akke waytek, Baab-
aba Baabak tu-keenik kaltam
Bartaana ikkalah tu-keenih
xiqtam mabartan, Nummah
yahuud Yallih kitab cabeeh Baab
dooriteeh xaamite num usuk
Akeeral kayrik hebeltô maglab
Aallee waam teexegeh, usun Baab
kee koroosannuk sinni nafsi edde
xaameenim manxu Qaxumaa?
Usun Akeeral digaalak sinni geytu
waytam Aaxaginnoonuy kaa
Baritak manannon.

103. yahuud Diggah usun Yallaa kee
kay farmoyta Nummasseeh kay
digaalak meesitinnay usun edde
gabxitan Baabak Yallih xaqul tan
galto Aysuk keenih Raaqak ten,
usun woh Aaxaguk Suginnoonuy.
104. Yeemeneh yan maraw Yallih
farmoytak Raaqinaa iyyaanamih
Qangara maxcina is yahuud Yallih
farmoytak xaafuh Axcuk Sugte
Qangara kinniimih Sabbatah,
nee wagitaay nee dacris ixxicaay
Yallih Amri ankacisaay oggola,
koroosite mari akeeral ken
qansarissa digaala-le.

105. Moominiiney kitab marak
koroosite maraa kee Yallat
Agleyta haa mari sin Rabbik
hebeltô kayri Siinil obsimam
makicni Qhuraan takkay hinnay
ixxiga takkay, Yalli isi naqoosak
isih faxa mara nubuwwannu
caglisa isi Racmatah, Yalli usuk
kaxxa muxxo-le Rabbi kinni.

106. Nabiyow Aayootak hebeltoh
Aayat manabiddila, hinnay ku-
Lubbik tet makallaay madugna
tuxxiqih teetik tayse Aayat Siinih
Baahee kee hinnay galtoh tet
inna-le Aayat Bahna nee Akke
waytek, Nabiyow maaxaginnitoo?
Diggah Yalli Ummaan iimih
dudda-lem.

107. Nabiyow Diggah Yalli
Qaranwaa kee Baaxô reeda-lem
maaxaginnitoo? isin Yallak kalah
hebeltoh Awlaytuy sin caagiida
wagta mantuunuuy cateynay
Yallih digaalak sin cata mantun.

108. Hinnak Sinaamey sinni farmoyta
Nabii Mucammad zafe
cirdi edde faxak tukteyna
essertaanam faxxaanaa?duma
Nabii Muusa kah esserime innah
cirdiiy kaxxa mariinoh, iimaanat
koroosannu yabiddilite mari,
toysa nummah usun massa-le
gitak makkooteenih.

109. Kitab marak maggo mari isin
teemeneeniik lakal koroosannuh
sin gacsaanam faxan kuuxe
waynaanay ken nafsi ken kah
amrisah sin diini cakkiiy Nabii
Mucammad Yallih farmoyta
kinnim tawraat kitaabal Baxxaqqa
keenih itteek lakal, Toysa isin
umaanek Siinil Baaheenimik
Qafu keenih Abaay ken iggimal
ken makataatinay derre keenit
caba, Yalli ken Qeebih idini Siinih
Acuyyu haam fanah, diggah Yalli
ummaan iimih dudda-li kinni.

110. moominiiney Salat Soolisaay
Zaka Acuwa, isin kayrik sinni
nafsih tatrussaanamal Yallih xaqul
galto geettoonuk, diggah Yalli isin
Abba haytaanam yabali kinniih
sin elle galte-le Akeeral.

111. yahuud jannat inki innah num
macula yahuudiitah yan num
yakke kaa Akke waytek itte,
hinnay nasaara jannat inkinnah
num macula Nasraaniitah yan
num yakke kaa Akke waytek
itte, toh ken fayxiixaa kee ken
Suwaawuru, Nabiyow isin sinni
Sumaq Baaha isin Numma yacee
mara tekkeenik keenik ixxic.

112. Yeey! Cagalah caagid usun elle
yakkalen inna hinnay, cagalah
jannat cultam isi nafsi Yallah
yeceeh yuqunxeeh qibaada kaah
caglise numu, usuk maxcoo kee
abni kak yemqe numuh anuk,
toysa usuk isi Rabbih xaqul
akeeral abe taamah galto-le, usun
akeeray fan kak gexaanah meesi
maloonuuy, addunyal keenik
warrayteemih marookitan.

113. Yahuud Nabii Qiisal koroositteeh
Nasaara diinik tuh Amol matan
itte, Nasaara Nabii Muusal
koroositteeh yahuud diinik tuh
Amol matan itte, yahuud tawraat
kitab Akrayuk, Nasaara injiil
kitab Akrayuk, tonnaah Qarabak
Yallat Agleytit haa maraa kee
keenik kalah tan korosuy tu-
Aaxige wayta ken maxcoh innah
tan maxco itte, tokkel Yalli
Qhiyaamah Ayro ken fan mekle-
le diini caagidik itta elle waak
Sugeenimil.

114. Dulmih miyyi gacaah? Yallih
masaagidil Yallih migaq
cusaanaah Salat elle Abaanamak
Sinam waasaah tet digloo kee
tet Baysiyyah yangayyee marak
num magaca, woo mari masaagid
culam mafaxximtaay keenih
maxiqta digaalak meesitak culan
ken akke waytek, usun Addunyal
mangacannaa kee wacarriysiyya
loonuuh akeeral kaxxa digaala-
lon.

115. Ayro kak tawqe gambii kee Ayro
kak korta gambiiy ken Nammayih
fanal tanim inkih Yalli-le, tokkel
Salaatah elle Afkuninnaanih
gambil, tokkel too arac kay
qhiblatay usuk Siinik edde leeda
kinni, diggah Yalli isi Naqoosah
farakka-le racmat leeh ken
Niyaayit tanim yaaxigi kinniih
tukaak maqellitta.

116. yahuud kee nasaaraay Yallat
agleyta haa mari Yalli baxa
haysite iyyen, Yalli tama deedal
maxcoy kaa ceele waytak
Saytunnooweh, wonna hinnay
usuk Qaranwaa kee Baaxô Bagul
tanim inkih leeh wohim inkih
kaah Rammitta.

117. Yalli usuk tookome ceelallo maleh
Qimbok (Awwuqtak) qaranwaa
kee Baaxo gine Rabbi kinni,
caagiidak caagidik teyna meklam
faxe kaa tekkek, Toysa cagalah tik
kaak iyyaah edde yakke.

118. Yallat Agleyta hayta koros kee
keenik kalah tan korosuk tu-
Aaxige waa mari Yalli afak
macah nel luk yaabe waa, hinnay
Mucammadow ku Numma
tascassee Asta macah neh Amaate
waytaa? Atu kay farmoyta
kinnitoomuh iyyen, tonnaah
keenik duma Suge mari sinni
farmoytiitik ken maxcoh innah
tan maxco iyyen, koroosannuu
kee Akke waynu gurrusaanamal
lubbitte keenik itta celteemih
Sabbatah, Nummah Asmat-le
iimaanah yeemene marah Aayoota
Baxxaqqa hayne.
119. Nabiyow Diggah nanu cakki
diinil koo Rubne moominiin
jannatal Aytukumusak koros gibdi
digaalak meesiisak, Nabiyow
diini guddusseek gamadal jaciim
deqsitta girah maray koroositeeh
koo dirabboysek messerimta.

120. Nabiyow yahuud kee Nasaara
inkinnah kot leeda mara
mayakkan isi diini cabba hayteh
ken diini katatta haytam fanah,
Nabiyow keenik ixxic, Diggah
Yallih tirto (islaam diini kinnuk)
is cakki tirto kinni, Nabiyow ken
Nafsi fayxiixa katattek ixxiga
(wacyih kol oobe Qhuraan
kinnuk) koh temeetek lakal,
Yallak kalah hebeltoh Awlaytuy
ku-caagiida wagta mantuuy kaak-
sa kay digaalak koo cata cateyna
mantu.

121. Ķitab kah necee mari Nummâ
kiraateh kaa (tawraat kee injiil
kinnuk) yakriye kaa Koran-
korse kalah kaal taniimil
taamitak, woo mari usun Nabii
Mucammad kee kaal oobe
Qhuraan Nummaysaanah, Nabii
Mucammad kee kaal oobe
Qhuraanal koroosite mari, Toysa
woo mari usun Yallih xaqul
kasaarah Sinaamak lafitak Raaqa
mara kinni.

122. Israa-iil xayloy maggo niqmatay
Siinih ecee kassita, Diggah
Anu sin dabaanih marak sin
muxxusehik.
123. Nafsi Nafsih tu-edde xiqe waah
digaalak edde Naggoowuh
fida kaak oggolime waytaah
Shafaaqatta tu-kaah edde xiqe
waytaah, usun Yallih digaalak
catoo kee Qokol edde geewaan
Ayroh digaalak meesita.

124. Nabii Mucammadow Nabii
Ibraahim kay Rabbi diinik kaah
madqeemil kaa mokkore waqdi
cus, tokkel usuk (Nabii Ibraahim
kinnuk) maqarre duudusiyyah
tet duuduse, Yalli diggah Anu
Sinaamah meqe katayyuh
kataatan num koo Abe kaak iyye,
Nabii Ibraahim Yi-Rabbow Yi-
Samadak tu maqaanee kee diinil
kataatan mara ken Ab iyye, Yalli
kaal gacisak: yok diini muxxo
daalimiinih yan maray koroosite
mageya kaak iyye.

125. Nabiyow cus, kaqba Sinaamah
gacsimeynay kulli gambik cajjii
kee Qumraay tawaaf kee Salaatah
yamaaten Arac kee Sinaamah
Amaanah yan Arac tet Abnem,
Sinaamak Nabii Ibraahim
maqhaam (Nabii Ibraahim kaqbâ
xisneh elle Soolak Suge xaa
kinnuk) elle Salattan Aracah
haysita inne tawaafak tamurruqen
waqdi, Nabii Ibraahim kee kay
Baxa Nabii Ismaaqil farrimneeh
Amrisneh, Yi-Qari umman
numtin-wellittee kee Najaasoosik
tawaaf kee iqtikaaf kaal Aba
maraa kee Salaatah Rukuuquuy
Sujuuduh kaal gaca marah kaa
Saytunnoysa iyyaanamah.
126. Nabii Mucammadow Cus:Nabii
Ibraahim isi Rabbi kallacak Yi-
Rabbow ta-Arac (makka kinnuk)
Baaxoy meesik Amaan-le tet
Abaay tet marak maggo Afah
yan caxa mixu Rizqhih Yallaa
kee elle caboh Ayro Nummayse
marah keenik Acuw iyye, Yalli
kaal gacisak: keenik koroosite
marah Rizqhi Aceeyyooh,

Toysa Addunyal dago wakti

kaa hatkiseyyo manol yanim
fanah, tohuk lakal Akeeral girâ
digaalâ fanah kaa kelissi heeyyo
iyye Yalli, gira is manxu gacta
gacsimeynaay.

127. Nabii Mucammadow ġzsateiço
Cus: Nabii Ibraahim kee kay
Baxi Nabii Ismaaqil kaqbak
xexxaar Qideeniih xisne teetik
fayya heen waqdi, ken Nammay
Yalla kallacak:Ni-Rabbow ta-
abnah nan xisnee kee dooqa nek
oggolaay nek Raabit, Diggah atu
ni-Rabbow Ni-Xaaqo taabbeeh
ni-niyat tanim taaxigehik iyyen.

128. Ni-Rabbow koo inkittoyseeh
koh yuqunxeeh ku-Amri oggole
Namma Num (Nabii Ibraahim kee
kay baxa Nabii Ismaaqil kinnuk)
nee Ab, Ni-Samadak (raddik)
ummatay koo inkittossaah koh
tuqunxeeh ku-Amri oggolta
ummat tet Ab, ku-diinih
madqooqii kee Cajji taamoomi
elle Abna inna nee Barisaay
nee uybulluy, toobat nek oggol,
Diggah Atu isi Naqoosak toobat
oggoltaah keenih Racmata Rabbi
kinnitok iyyen.

129. Ni-Rabbow tama ummattah
Nabii Ismaaqil Samadak (raddik)
yan farmoytay keenik yaniy
ku-Aayoota keenil yakriyeeh
Qhuraan kitab kee cadiis ken
Barsaah koroosannuu kee uma
caalootak ken Saytunnoysa
keenih Rub, Diggah Atu mayso-
leeh Abtô Naggaarah yan Rabbi
kinnitok iyyen.

130. Nabii Ibraahim diini (islaam
diini kinnuk) cinaah faxe waa
num mayan, iggimah isi nafsi
Bursuuseeh yuyqunxee num Akke
waytek, Nummah nanu Nabii
Ibraahim Addunyal farmoytah
kaa doorre, Diggah usuk Akeeral
meqe marih loowot Anuk.

131. Kay Rabbi yoo inkittoysaay yoh
uqunxuy kaak iyye waqdi, Nabii
Ibraahim gino Rabbi inkittoyseeh
kaah uqunxeeh iyye.

132. Nabii Ibraahim isi xaylo
farriimeeh Nabii Yaq-qhuvb isi
xaylo farriimeh islaam diinil diggi
iyyaanamah Yi-xayloy Diggah
Yalli islaam diini Siinih doorek,
Toysa isin muslimiinih Anuk
Rabtan sin Akke waytek marabina
keenik Axcuk.

133. Hinnak yahuudey isin woo Aracal
Sugteenii?Nabii Yaq-qhuubuh
Rabi yemeete waqdiy isi xaylo
kobxiseeh Anu Rabek lakal
maca Aqbudettoonuu keenik
iyye waqdi?Ķu-Yallaay, ku-
Abbobti Nabii Ibraahimiiy Nabii
Ismaaqil kee Nabii Iscaaqh Yalla
Aqbudenno usuk inki Yallah
Anuk nanu kaa inkittoyseeh kaah
yuqunxee marah Anuk iyyen.

134. Toh ummatay (Nabii Ibraahim
kee kay xaylo kinnuk) Nummah
warraytey is taamak Abitteeh
orbisseemih galto-leeh isin
(yahuud kinnuk) taamak
Abteeniih orbisseenimih galto-
liton, isin woo ummat Abak Sugte
taamak messerimtaanaay is isin
Abtan taamak messerimta.

135. Yahuud Nabii Mucammad kee
kay kataysiisik yahuud tika itte
hinnay Nasaara Nasaara tika
keenik itte tirri Axcettoonuk,
Nabiyow keenik ixxic, caagid
isin elle takkalen inna hinnay
nanu inkih Nabii Ibraahimiy
deedal diinittek xabanah gaceh
diiniy massa-le katatnam, Nabii
Ibraahim usuk Yallat Agleytit haa
marih Numuh masuginnay Yalla
inkittoysa moomintuh Suge.

136. Moominiiney tama yahuud
kee Nasaarak nanu Yallaa
kee Qhuraanak nel obtem
Nummasneh Nabii Ibraahimiiy
Nabii Ismaaqil kee Nabii
Iscaaqhaay Nabii Yaq-qhuub
kee Nabii Yaq-qhuub Samadak
(raddik) Ambiya yekke maral
obtem Nummasneh, Nabii
Muusaa kee Nabii Qiisah
tontocowwime kitoobaa (tawraat
kee injiil kinnuk) kee Ambiyah
inkih ken Rabbik wacyik keenih
tontocowwimem Nummasneh,
nanu iimaanal Ambiyak numtin
fan mabaxisna yahuud kee
Nasaara kah Abte innah, nanu
kaa inkittoysaah kaah yaqunxee
marah Anuk ixxica.

137. Yahuud kee Nasaara isin elle
teemeneenih innah taniimil
teemenek Yallih farmoyti
Mucammad luk yemeeteemik,
Toysa Nummah tirri iyyeenih,
tohut derre cabeenik, Toysa
cagalah usun Yallaa kee Yallih
farmoytih Qadaawat kee ken
Amrih cinah Addat yanin, tokkel
Nabiyow Yalli ken umaanek
koo xiqe-le, usuk ken maxcooca
yaabbi ken caaloota yaaxigi kinni.

138. Moominiiney isin Yallih diini
diggi hayisa, diini Qaxah Yallak
taysem matanaay nanu Qibaada
kaah caglisnak.

139. Nabiyow kitab marak (yahuud
kee Nasaara kinnuk) ixxic, Yallih
inkittinaanee kee kay diinil nee
giddiytaanaa? Usuk Ni-Rabbiiy
sin Rabbik, nanu ninni taamoomiy
elle galtimna linooh isin sinni
taamoomiy elle galtimtaana liton,
nanu Qibaada kaah caglisna Agleh
tu-kaat hee kalah.

140. Wonna hinnak Yallih inkittinaanel
nee giddiyak: Diggah Nabii
Ibraahimiiy Nabii Ismaaqil kee
Nabii Iscaaqhaay Nabii Yaq-
qhuub kee Nabii Yaq-qhuub
Samadak (raddik) Ambiya yekke
mari usun yahuud diinil Sugeeni
hinnay Nasaara diinil Sugeeni
ittaanaa? Nabiyow ken diini isin
taaxigeeni innaa? hinnay Yalli
yaaxigee keenik ixxic, Yallih
xaquk leh yan Sumaq yooqoreh
yan numuk dulmih iyyi gacaa?
Num magaca, Yalli isin Abba
haytaanamak garcita Rabbi hinna.

141. Toh ummatay (Nabii Ibraahim
kee kay xaylo kinnuk) Nummah
warraytey is taamak Abitteeh
orbisseemih galto-leeh isin
(yahuud kinnuk) taamak
Abteeniih orbisseenimih galto-
liton, isin woo ummat Abak Sugte
taamak messerimtaanaay is isin
Abtan taamak messerimta.

142. Sinaamak (yahuud kee Yallat
Agleyta haa mara kinnuk)
tuugimay kas-maleelah yani
muslimiin Salaatah fan kak
Afkanuk Sugte sinni Qhiblatak
(beytal maqhdis kinnuk) maca
ken makteeh Axce-lon, Nabiyow
keenik ixxic, Ayro mawqa-le
gambiiy Ayro korma-le gambii
kee ken Nammayih fanal tanim
inkih Yalli-le, Yalli isi Naqoosak
isih faxa mara massa-le gitâ fanah
tirri haa.
143. Muslimiiney massa-le gitâ
fanah tirri sin kah hayne innaah,
tayse ummatay Qadaalat-le sin
Abne isin Akeeral Sinaamal
Sumaaqita mara takkeenimkeh,
ken farmoytit sinni Rabbih farmo
ken guddusseemil, Akeeral Yallih
farmoyti Mucammad faeo
Yallih farmo sin gudduyseemih
Siinil Sumaaqita num yakkemkeh,
Nabiyow Qhiblatay fan kak
Afkanuk Sugtek kaqbâ fanah
tafkunem kah Abnem mannu nanu
Yallih farmoyta kataataah kay
Amri oggola maraa kee iimaan
kak Boola-leeh diinik korraaqaah
derre-derreh gaca maray nanu
neexege yambulleemkeh
iyyaanam akke waytek, kaqba
fan yafkuneenim Nabaah Qilsih
Yalli tirri hee maray Yalli woh elle
xabbacoyse Akke waytek, Yalli
sin iimaan kee sin Salaatay Beytal
magqhdis fanah kah Afkunak
Sugteeni Baysam matakkaay
maaba, Diggah Yalli sinaamah
Allaaqalaay xuwaw-le Rabbi
kinni.

144. Nabiyow Nummah isi fooca
Qaraanâ fanah gacam gacissam
kok Nableh Qaraanâ fanah
wagitak, Tokkel Nabiyow Beytal
maqhdisik koo makennooh
atu kicinto kiblatâ fanah koo
Ayfukkunenno, Toysa Nabiyow
isi fooca caram masgid-le gambî
fanah uyfukkun Salat Abta
waqdi, moominiiney isin faxe
Aracalaay tanoonay, toysa sinni
Salaatah sinni foocitte is (kaqba
kinnuk) elle tan gambi fanah
uyfukkuna, Diggah kitab kah
yontocowwime mari Diggah
kaqbâ fanah yafkuneenim ken
Rabbik dabaqteeh cakki kinnim
yaaxigeenih, Yalli usun Abba
haanamak garcita Rabbi hinna.

145. Nabiyow kitab kah
yontocowwime marah Atu
Salaatah kaqbâ fanah tafkunem
cakki kinniimih usun koo
Nummaysaanamkeh ummaan
Asta keenih Bahta way usun ku-
Qhiblat makataatan cirdiiy kaxxa
mariinoh, atu taysa ken Qhiblat
makatattaay keenik (yahuud kee
Nasaara kinnuk) gari-gari Qhiblat
makataata, Nabiyow Atu ken
nafsi fayxiixa katattek, Atu cakkil
taniimih ixxiga koh kak temeetek
lakal, Toysa Atu Diggah isi nafsi
yudlume marat loowimetto.

146. Kitab kah necee mari Nabii
Mucammad Nabii kinnim
yaaxigeh usun sinni xaylo kah
yaaxigen innah, sinni kitoobah
Addal, Diggah keenik horta (ken
mixigwa kinnuk) woh cakki
kinnim Aaxaguk Qellissa.

147. Nabiyow Qhiblat kee diini
caagidik kol obtem ku-Rabbik yan
cakki kinnik wohut Agay-waagita
marih num makkin kaak iyye
Yalli.
148. Ummatak kulli ummat Qhiblatay
Salaatah fan kak tafkune-le, Toysa
moominiiney meqe taamah Abtot
isissika isin Qhiyaamah Ayró
elle Aninnaan Aracak Yalli inkih
sin Baahelek cisab kee galtoh,
Diggah Yalli ummaan iimih
dudda-li kinni.

149. Nabiyow Safarah faxe Aracakaay
tawaqay, toysa atu Salaatah isi
fooca caram masgid le gambî
fanah uyfukkun, Diggah kaqbâ
fanah Abtah tan Afkuniyyi ku-
Rabbik dabqeh yan cakki kinnik,
Yalli isin Abba haytaanamak
garcita Rabbi hinnaay wohul sin
galte-le.

150. Nabiyow faxe Aracakaay
tawaqay, toysa atu Salaatah isi
fooca caram masgid-le gambî
fanah uyfukkun, moominiiney
faxe Aracalaay Sugtoonay sinni
foocitte caram masgid-le gambî
fanah uyfukkuna, Sinaamay
(yahuud kee Yallat Agleyta haa
mara kinnuk) sin diini cinta Siinit
Abta giddil tuh haysit Siinit gee
waytamkeh kinnih immay keenik
dulmii kee cirdi mari siinit aban
giddik makataanak toysa keenik
mamceesitinaay yok meesitaay
sinni qhiblatal diggi ixxica, Yi-
Niqmat Siinih duudusaah cakkil
tirri ittaanamkeh.

151. Qhiblat fanah tafkuneenimil
Yi-Niqmat Siinih kah duuduse
innaah Siinik yan farmoyta sin
Addak Siinih Rubne, Ni-Aayoota
Siinil yakriyeeh koroosannuu kee
uma caalootak sin Saytunnoysa,
Qhuraan kitab kee cadis sin
Barsaah diinii kee Addunyâ
caagiidak Aaxaguk Suge
wayteenim sin Barsa.

152. Toysa moominniiney isin sin
kah Amrisem kee Qibaadal
yoo cusa Anu dambi cabtii kee
galtol sin cuseyyok, Siinih Abe
Niqmat yok faatitaay Siinih Abe
Niqmat mangaddiina Yi-Amri
cintaanamal.

153. Yeemeneh yan maraw Addunyaay
Akeerâ caagidil inkih Yallak cato
Sabrii kee Salaatal essera, Diggah
Yalli catoo kee dacayrih yasbire
marâ luk yanik.

154. Moominiiney Yallih gital
Angacalluk Qiddiimeh yan
marak usun Rabe mara maxcina,
wonna hinnay usun sinni Rabbih
xaqul Nuwwoonuh isin Aaxige
waytaanâ kalah.

155. Moominiiney nanu Qaduwwi
mceesii kee Qululuuy maali
dagnaay Seehadâ Rabaa kee caxâ
mixi dagnak tul sin mokkorenno,
Nabiyow tama innah yan
gibdaabinal yasbireh yan mara
jannatti niqmatal Aytukumus iyye
Yalli.

156. Tama yisbireh yan mari usun
musiiba ken xagta waqdi, Diggah
nanu Yallih Naqoosa, Diggah
nanu Rabnek lakal kaâ fanah gaca
mara kinnino iyya mara.
157. Tama edde yabne weeloolat
weeloysimeh yan mari, woo mari
usun sinni Rabbik dambi cabtii
kee faylaay Nacror-lon, woo mari
usun cakki gitâ fanah tirri iyye
mara.

158. Diggah Safaa kee Marwa deqsitta
Namma Qaley kaqbak Ayro
mawqa-le gambit Raqta cajjii kee
Qumral is Yallah Aban Qibaadah
Aroocah Astooti kinni Cajji
Aba num tekkek hinnay Qumra
Aba num tekkek, Toysa ken
Nammayih fanat gexah gacam
dambi kaal maliiy woh waajibik
kaal tan Abam fardî cajjii kee
Qumra tekkek, fardî kalah cajjii
kee Qumra Sunnah Abitek hinnay
meqe taamoomi Abitek, Toysa
Diggah Yalli moominiin meqe
taamoomil galtaah isi Naqoosah
Niyat tanim yaaxigi kinni.

159. Diggah Baxxaqqa itta Astootiy
Nabii Mucammad Nubuwwannuu
kee tirto edde taniimiy oobisne
Sinaamak Qellisa mari (yahuud
kee Nasaara kinnuk) kitaabal
(tawraat kee injiil kinnuk)
Baxxaqqa Sinaamah hayneek
lakal, Yalli woo mara isi
Racmatak ken yayxeereeh gino
inkih Yalli isi Racmatak ken
yayxaaray ittaah ken abaarta.

160. Aben dambik Yallal dambi cabti
essera maray taamak yoysommem
yaymaaqeeh Yalli ken kitaabal
oobiseemiy Qellisak Sugeeni
Sinaamah Baxxaqqa haa mara
Akke waytek, Toysa too marak
anu toobat oggolaah, Anu
maggom toobat oggolaah xuwaw-
le Rabbi kinniyo.

161. Diggah koroositeeh korosuh Anuk
Rabe mari, woo mara Yalli isi
Racmatak ken yayxeerem keenil
taniih malaykaa kee Sinaamak
inkih Abaaro keenil tan.

162. Usun (koros kinnuk) Abaaroo
kee jahannam girah Addal
waarak, Diggah digaala keenik
masalcisan, usun tu-malkitoonuh
ken mawadirroysan.

163. Sinaamey sin Yalli inki Yalla,
Qibaada cakkisita Yalli kaak
sa kak Anee waay usuk fulte
Racmattaay Gunê Racmatta le
Yalla kinni.

164. Diggah Qaranwaa kee Baaxô
ginooy Bar kee Laqo ittal Abta
ciggiiliyya (Axxuuxiyyaa kee
Axxeeriyyal), doynikiy Sinam
tanfiqem Quukak Badal gexxaa
kee Yalli Qaraanak oobise leey
Baaxo Qabaarah Rabteek lakal
Baaxo edde yaynuwwe, mutuccu
ittaamay Yalli teetil fixiixisee
kee caacooyat Abah yan Koran-
korsiyyaa kee Qanniimeh yan
Qubuuluy Qaran kee Baaxok
fanal Yallih Amrih gexa tohut
inkih Yallih inkittinaanee kee kay
dudda tascassee Astooti edde tan
wohul kaskassoowa marah.
165. Sinaamak Yallak kalah numtin-
wellitte yallitteh haysitaah Yallat
Agleh tet haa maray tet yakcineeh
yaynabe yan, moominiin Yalla
kah kicniih kah taynabe innah,
yeemeneh yan mari Yallah
kacanuh wohuk lafitak Raaqa,
Addunyâ manol koroosannut
isi nafsi yudlume mari Akeeral
digaalâ gibda yable waqdi
aaxaginnay, diggah duddaa kee
Qande inkih Yalli-lem Aaxaguk
yenen Diggah Yalli gibdi digaala-
le.

166. Kataaten mari (Abbootan luk
Suge mara kinnuk) Akeeral gibdi
digaala ubullu haa waqdi, ken
kataate marak Bari yakkeeniih
ken xakabak Suge Ramad dinuu
kee ittah luk Sugen kacnih
fantaaxaw yaggiriqeh.

167. Abbobti kataatak Suge mari
Diggah Addunyâ fanah gacim
luk Suginninoy, Toysa nanu Bari
keenik Akkuk nen usun nek Bari
kah yekken innah iyyan, Yalli
Qhiyaamah Ayro gibdi digaala
ken kah yuybullee innah ken
uma taamoomiy Abak Sugeeni
ken yaybulleh Nadaama keenil
takkem keh, usun girak inki innah
yawqe mara hinnon.

168. Sinaamey Baaxô Bagul taniimik
megqeeh calaalik taniimiy Yalli
Siinih yecee Akuma, isin Sheytan
gititte makataatina usuk umaanek
Siinit Bilqisaamal, Diggah usuk
Siinik Qaduwwiy Qadaawat kak
Baxxaqqa iyye kinnik.

169. Cagalah Sheytan dambii kee
kaxxa Qaxumaane-le taamoomih
sin Amrisa, isin Yallal dirab
ginnaasittan usuk carammoyse
weem usuk carammoyse
ittaanamal ixxiga kak Aalle kalah.

170. Moominiin korosuk Yalli
Qhuraanak oobisem kataata
keenik ittek, Aleey, nanu Ni-
Abbobti elle geynem katatnâ
ikkal sin diini makatatna iyyan,
hinnak ken Abbobti kasmaleelay
Yallih diinik tu-Aaxige waytaah
cakki gital tirri Axce wee marah
Anukuu? Usun Ken kataataanam.

171. Koroositeh yan marih ceelalloo
kee iimaan kee tirtoh ken Seeca
numih ceelallo lacay Qiytoo kee
Seecok-sa wohuk tu-Aaxige waat
Qiy iyya numih ceelallo, tama
koros usun Ayti-maleelay cakkik
sinni Aytiita Alifte, duuduttey
cakķit yabtaamak Arraba sinnik
tibbixe, inti-maleelay Baxxaqqa
itta Astooti Able waytah inna,
usun wohul kas-kassoowa mara
hinnon.

172. Yeemeneh yan maraw Yalli
Rizqhik Siinih yeceemik
meqeemiy calaalih tani kak
Akumaay Yalli Siinih yecee
niqmatal dibuk kaa faatita
isin dibuk kaa yaqbude mara
tekkeenik.
173. Cagalah Yalli Siinil
carammoysem Barge lacay
Assuguudume wee kee masgaadal
caxta Qabal kee cereyyâ cado,
Yallak kalihiimih xagar elle xagak
yusguuden lacih cado kinni, Toysa
tama Siinil carammowteemik
tu-yakmeemit gibdaabini kafse
num tama hiimiy carammowte
yakmem kaah xiqtah, makmot
caddok edde tatre kalah cadô
fayxih tet Akme kalah yokmek,
Toysa dambi kaal mayan, Diggah
Yalli dambi cabti-li xuwaw-li
kinni.

174. Diggah Yalli Nabii Mucammad
weeloolak tawraat kitaabal
oobiseh yanim Qellisaah
Addunyâ dago melleb Baxa
edde xaamita mari, woo mari
yakmeeh sinni Bagut caraamuk-
sa culsam mali jahannam
giray Bagul keenik urta Akke
waytek, cakki yooqoreenimih
Sabbatah, Yalli Qhiyaamah Ayró
keenih Abe Naqabuh keenil luk
mayaabaay Aben dambittek ken
ma-Saytunnoysaay Akeeral ken
Qansarissa digaala-lon.

175. Woo maray tama weelot
weeloysime tirtot maxqawit
(mako) xaamiteeh dambi cabtit
Yallih digaala xaamite mara kinni,
Toysa usun girah Addal Abaanah
yanin Sabri manxu gibdi Sabriiy
usun gira ken culussa taamah
taamiten waqdi !
176. Tama digaalay cakkisiteeni ken
kah xagtem, Diggah Yalli isi
kitoobay isi farmoytiitil cakkil
oobisel koroositeenimih Sabbata,
Diggah kitaabal taniimil itta wee
maray tu-kaak Nummayseeh
tu-kaak yengeddee usun cakkik
xeerih yan ittâ way kee kaxxa
maxqawitik (makok) Addat yanin.

177. Yallih xaqul kayri dibuk Salaatah
Ayró mawqa-le gambii kee Ayró
korma-le gambil tafkuneenim
hinna, kinnih immay Cagalah
kayri Yallaa kee ellecaboh
Ayrooy malaykaa kee Ambiyal
obsimte kitoobaa kee Ambiya
inkih Nummayse numih Abina
kayri, maalu isih kaa kicinuk
Ramad-le maraa kee Qayxiixaay
tu-dagoytit kee gexsô numuy
(gexentu kinnuk) Sakyi elle
yiggiriqqee kee ceyte maray tu-
esseraa kee Naqoosâ currusiyyah
maalu yacee numih Abina kayri,
Salat Soolisaah Zaká yaceeh
xagana haan waqdi sinni xagana
duudusaah tuddagnaa kee
Biyaakaay jihaadal Qebti waqdi
Qebti gibdaabinal yasbire marih
Abina kayri, woo maray tama
weeloolat weeloysime Nummah
iimaanah teemenem, woo mari
usun Yallih digaalak meesita mara
kinnon.

178. Yeemeneh yan maraw
dulmih Qiddiime marah cane
gacissaanam Siinil tunkuttubeeh
fardih Siinil tan loowitih kaa
Qideh yan Numuk, caddok

tatur edde Anee kalah Qiddiime
Numuh Massah Anuk, culul

Baxi (currik yan num kinnuk)
culul Baxa Qidek kaa kah Qida,
Naqsi Naqsu Qidek kaa kah Qida,
Say-num Say-num Qiddek tet
kah Qida, Toysa Qideyni kay
toobokoytih Qabalak, Qiddiime
numih Awlayti tuk Qafu kaah kak
Abek gidiyit kaak orobay, toysa
num kak Qiddiime num gidiy
maalu caalih esseritay, Qideyni
gidiy maalu maqaafal udurruse
kalah daggoyse kalah yacaay, isin
gidiy maalu Beetak tama Qafu
Siinih madqem sin Rabbik Siinih
xabbacoysiyyaa kee Racmatta
kinni, Tohuk lakal Qideynak
gidiy maalu Beeniih Qafu kaah
Abeeniik lakal caddok taturuh
kaa Qide Num, Toysa Addunyal
caneh kaa Qidaanam leeh hinnay
Akeeral kaa Qansarissa digaala-le.

179. Qaafiyatah yan kas-le maraw
canê gacsi siinih madqimeemit
Amaanah tan mano liton, Sinam
Qidimiy Yalli Caraamu Abek
Meesittaanam keh.

180. Muslimiiney Siinik numuk teynah
Rabi xayyoowaah kay Asta
tambullee waqdi usuk maalu cabe
kaa tekkek xaleynaa kee kaah
Ramad-le marah farrimtu Qadlil
Abtaanam Siinil tunkuttubeh
maaluk Sidoc haytoh Afak fulse
kalah, toh cakkiy Yallak meesita
mari elle taamita kinni.
181. Rabe num Rabak Naharat Abe
farrimtu yoobbeeh yeexegek lakal
korsa num, Toysa cagalah woo
farrimtih dambi kaa (farrimtu
kinnuk) korsah yan numul yan,
Diggah Yalli farrimtu Abe numih
farrimtu yaabbeh Rabe num Abe
farrimtu korsa mara yaaxigeh.

182. Rabam faxa numuy farrimtu Aba
cakkik hoxah daggaawam hinnay
dambih loowitik daggaawaamak
kaak meesite num, Toysa usuk tu-
farriima num kee tu-kah farriiman
numih fan Qadlil yaymaaqem,
Toysa dambi kaal mali, Diggah
Yalli dambi cabti-li xuwaw-li
kinni.

183. Yeemeneh yan maraw Ramadaan
Alsih Soom Siinil yunkuttubeeh
fardi Siinil yekke, Siinik dumi
ummatal kah yunkuttube innah
sinni Rabbik meesittaanamkeh.

184. Moominiiney Yalli Soomuk fardi
Siinil Abem timixxige Ayrooray
loowintaah ixxu-le kinni, Toysa
Siinik Biyaakita num hinnay
Safarah yan num Soomam kaal
tigibdeeh yuftureeh Soome wee
kaa tekkek, Toysa Aka Ayroorak
Soomuk yufture Ayroorah ixxu
kadah gacsam kaal tan, Barnaba
Seehadaytuu kee Biyaakita
Seehadaytuy urimih kak Sangeele
waanay Soom elle gibdiy gibiduk
Soom taqabi elle yakke yufturek
kulli Ayroh Aftok tu-dagoyti
maaqok Ayrol yakmeh gide tu-
dagoytah fidah yaceem kaal tan,
tokkel tudagoytah fidah yaceeh
gidek ossam faxa num, Toysa toh
kaah kayri-le, isin moominiiney
Soom Siinil gibduk Soomtaanam
kayrih Siinih Aysuk Raqta fida
taceenimik, Yallih xaqul Soom
muxxok lem yaaxige mara
tekkeenik.

185. Yalli Qhuraanak oobisiyya edde
Qembiseeh kaa edde oobisem
Ramadaan Alsa kinni, Sinaamah
tirtooy Yallih tirtoh Baxxaqqaa
kee cakkii kee deedal ittak
Baxisuh, Toysa Qaafiyatah
Anuk madabal Anuk Alsi
Biliyya Siinik matreh yan num,
Toysa kaa Soomay, Siinik num
Biyaakitek hinnay Safarah yeneeh
yufture kaa tekkek, Toysa Aka
Ayroorak yufture Ayroorah ixxu
kadah gacsam kaal tan, Yalli
taftureenimih idini Siinih yecee
waqdi tamahat Yalli xabca Siinih
faxê ikkal gibda Siinih mafaxinna,
Ramadaan Alsak tuftureenih
gide ixxuk kadah gacissaanaah
kaa duudussaanamkeh, Yalli
isi taaqatal tirri sin heemih kaa
taynabeenimkeh, qiidih Allaahu
Akbar Axcuk, woo taaqat Siinil
Bicseemih kaa faatittaanamkeh.

186. Nabiyow Yi-Naqoosa yoo koo
essertek, Toysa Diggah Anu
keenil xayyooh keenil luk Ayyo
ixxigal, Anu yoo kallaca numih
kallaci Aabbeeh oggolah usuk
yoo kallaca waqdi, Toysa Anu ken
kah Amrisem yok oggoloonay
yoo nummaysoonay tirri
iyyaanamkeh.

187. Yalli Ramadaan Soomih Baritte
sinni Agabuy gennaaqot litoonul
fidoh xayyowtaanam Siinih
xiqsiiseh usun (Agabu kinnuk)
Siinih Suturiiy dacayri, isin (labha
kinnuk) keenih Suturiiy dacayri
kinniton, Diggah isin sinni Nafsi
gantaanaah maktaanam Yalli
Siinik yeexegeh sinni gennaaqoh
Agabul Qishak lakal Soom
Baritte fidoh orobtaanamal,
Tokkel wohuk toobitteenik wadir
Yalli toobat Siinik oggoleeh
Abten dambik Qafu Siinih Abeh,
Tokkel taway Ramadaan Baritte
sinni gennaaqoh Agabul fidoh
xayyoowaay Yalli xaylok Siinih
mekleeh yaceem edde gurrusuta,
Subci diifi Barti ditek Siinih
Baxxaqqaay umbullu iyyam fanah
Subcik Akumaay Aquba, tohuk
lakal Soom Siinik Bayissaamak
sinni Abbaxuk Soom duudusa
Ayro kortaah Bari culam fanah,
isin masaagidil Qibaadah
iqtikaafah anuk sinni gennaaqoh
Agabul fidoh maxayyoowina,
tamah Yallih cadmoomiy calaalii
kee caraami fan Siinih Baxissak,
Toysa teetil maxayyoowina
caraamut Raddaanamak Yalli
Soom madqooqi Baxxaqqa Siinih
kah hee innah isi Aayootaa kee isi
madqooqi Sinaamah Baxxaqqa
haa kaak meesitaanamkeh.
188. Yalli maalu Siinih elle xiqsiise
wee foocittel mariiy mari maalu
Siinik ittin fanal deedalah
makmina, sinni maalu guquluh
meklaabah maacina, Sinam
maaluk tu-dulmiiy dambit
Radak takmeenimkeh, isin woh
caraamuk Siinil tanim Aaxaguk.

189. Nabiyow ku-kataysis Alsitte
tambe waqdii kee taqunxee
waqdi kah takkem koo esserta,
Nabiyow keenik ixxic, Yalli
Alsitte Sinaamah Cajjii kee
Qibaadâ waktitteh Astootiy
timixxige edde yaaxigeenim
keh tet Abe, isin jaahiliyyâ
Saaku cajjih ticrimeenik hinnay
Qumrah ticrimeenik Qarwa derrek
Amaatuk derrek tet cultaanam
hinna kayri kak iyyaanam,
kinnih immay kayri usuk meqe
taamaa kee Yallak meesitaah
umaanek yaxxeere marih
Abina, cajjih ticrimeenik hinnay
Qumrah ticrimeenik Qarwa-le
Afoofik cula Sinam kah culta
innah, Yallak meesita mara tika
Addunyaay Akeeral yaffoofe mara
takkeenimkeh.

190. Moominiiney Qeb Siinit Aba
maray koroositet Qeb Aba Yallih
gital Angacalluk Yallih Qangara
fayya ittamkeh, Qeb keenit
Abtaanamal caddok matatrina
urruu kee Agabuy Qidim kak xiqe
waa Qiddaanamal, Diggah Yalli
caddok tatra mara makicnik.
191. Moominiiney korosuk sin Qidah
yan mara ken elle geyinnaanih
Aracal ken Qida, sin kak
yeyyeeqen Aracak (makka
kinnuk) ken eyyeeqa, fitna
(Yallat Agleyta haanam kinnuk)
isin Caramal ken Qiddaanamak
umaaneh gibiduk Raqtak,
caram masgiidih xaqul isin Qeb
Qimbisak keenilluk maamina Qeb
usun Qimbisaanaah Siinilluk kay
Addal oommu iyyaanam fanah,
usun Caram masgiidih xaqul Qeb
siinit Abeeniih Qimbiseenik,
Toysa isin too Aracal keenilluk
oomiyaay ken Qida, tamannah tan
galto koroositeh yan marih galto.

192. Usun koroosannuu kee sin
Qidimik yexxeereeniih
yuslumeenik, Toysa Diggah Yalli
dambi cabti-li xuwaw-li kinni.

193. Moominiiney korosut Qeb Aba
muslimiin le diinik korissa
fitnat kee Yallat Agleyta haanam
Baaxô Bagul kah Raaqe waytaah
diini dibuk Yallah Raaqaah kaâ
luk tu-Aqbude waanamkeh,
tokkel Qeebiy Siinit Abaanaa
kee koroosannuk yexxeereeniih
yuslumeenik Qeebik keenik
idiyaay caddok keenit matatrina,
Toysa caddok edde tatran mari
mayan koroosannuk Amok kate
wee maray daalimiinih yani Akke
waytek.
194. Moominiiney Yalli Qeb edde
Abaanam kak carammoyse
Alsittek Alsak teynat Qeb
Siinit Abeenik, Toysa too
Alsat Qeb keenit Aba, too
Alsih cormat yiggileeniih sin
Qabal calalloysiteenik Siinik
Abeenih innah tanim keenik
Aba cane keenil gacisak,

Toysa caddok Siinit tatre marat
Toysa isin caddok keenit tatura
usun caddok Siinit kah tatren
innah, moominiiney isin Abba
haytaanamal inkih Yallak meesita,
Diggah Yalli catoo kee Qokoluh
Addunyaay Akeeral inkih isik
meesita marâ luk yanim ixiga.

195. Yallih gital Yallih diinih gicloh
maalu Acuwa isin Yallih gital
tangicilleeniih maalu kaah
taceenim cabtaanamat sinni
nafsi mafinqisina, taamoomik
Abba haytaanam Yallah caglisak
eymeeqa, Diggah Yalli meqe
maray taama yessemeqqee
kicnihik.

196. Cajjii kee Qumra elle faxxinta
innal Yallih Sabbatah Abaay
duudusa, tokkel ken Nammay
duudussaanamak Biyak sin
waasek hinnay Qaduwwi sin
waaseeh icraamak calallowtaanam
faxxeenik, Toysa lacak masgaada
kak Siinih xabbacowteemiy
Siinil waajibte usguuda, sinni
moyyaayi mamoolina icraamak
calallowtaanam faxxeenik, makka
Beytan lac masgaada kaak elle
xiqtah tan Arac guffu haam fanah,
makka tekkek hinnay makka
guftaanamak elle waasinten Arac
tekkek, isin cajjii kee Qumrah
yicrime maraw Siinik Biyaakita
num yenek, hinnay inkaaqeh
Ada moyya kak tibbixe num
yenek icraamat Anuk moyya
moolek, Toysa fida yaceem
kaal tan, Sidiica Ayro Soomek
hinnay lica tu-dagoytah Sadaqhat
yeceek hinnay lac yusguudeh
makki tu-dagoytiitih yaceem
kaal tan, isin Qaduwwi meesik
Amaanah teneeniih Biyaakak
Qaafiyatah teneenik, Toysa Cajji
Alsat Qumra Abe numuy Qumrak
calalloowe icraamat Suga waqdi
kaal carammowteh Sugtem
calalloysitah Makkal Cajji
Qambaalak, Toysa waajibik kaal
tanim lacak kaah xabbacowtem
yasguudeemi, tokkel yasguude
lac wee num, Toysa Sidiica Ayro
Cajji taamat Anuk Soomay, Cajji
taamak tamurruqeeniih sinni
Baaxo gactan waqdi malcina ayro
Soomay toh tabna Ayroy dudda-le
kinnik, Makkal woo lac Qidam
kee tabna Ayroh Soom elle yanim
dabqih caram masgiidih xaqul
Anee waa num kinni, isin Yallak
meesitaay Diggah Yalli gibdi
digaala-lem ixiga kay Amri cine
maral.

197. Cajji timixxige Alsittey
(Soomfutriiy Qarfabaaheey
Qarfah Alsih tabna Ayró kinnuk)
kah yacrimeeni kinni, toysa

isi nafsil tama Alsittet cajjih
yicrimeeh fardi isil Abeh yan
num, toysa isi Barral fidoh orbe
waay Yallih Amrik Awqe waay,
cajjil giddii kee keemaariy
Naqabut kaa kafsa Abe waay,
isin kayrik Abba haytaanam

Yalli yaaxigeeh sin elle galte-

le, isin cajji Safarah takmeeniih
taaqubeenim Sakayih haysita,
toysa isin Akeerâ dabqah meqe
taamoomih Sakayi haysita, diggah
Yallak meesî Sakayi Sakayik
kayrih yayse Sakayik, Qaafiyatah
yan kas-le maraw yok meesita.

198. Moominiiney cajji taamoomit
Anuk sinni Rabbik kabxa
(tellemmo) Abitak Rizqhi kaak
esserittaanam dambi Siinil
mali, tokkel isin Qarfâà Booxal
Solteeniih Ayró kortek lakal teetik
muzdalifa deqsita Aracâ fanah
obteenik, toysa mashqaril caram
deqsita Aracih xaqul Yalla cusaay
dooqa Abita, Yalli meqe tirtoh tirri
sin kah hee innah meqe cusiyyah
kaa cusa, Nummah usuk tirri
sin haak duma isin maxqawite
(makkoote) marih loowot
Sugteenik.

199. Tohuk lakal isin Sinam kak obta
Aracak (Qarfa kinnuk) oobaay
Yallak dambi cabti esserita,
Diggah Yalli dambi cabti-li
xuwaw-li kinnik.
200. Moominiiney cajji taamoomik
tamurruqeeniih duudussan
waqdi, Toysa Yallih cusiyya
eymeggiya isin sinni Abbobti
kah cusak Sugten innaah keenil
hiddootak, hinnay Yalla wohuk
gibdi cusiyyah cusa, Sinaamak
Ni-Rabbow neh Acinnaanim
Addunyal elle neh Acuw iyya
mari yan, tama mari usun Akeeral
meqe galtok hebeltô maglab
malon.

201. Sinaamak Ni-Rabbow Addunyal
Qaafiyataay meqe taamoomii
kee tu-xiqta ixxiga neh Acuwaay
Akeeral jannat neh Acuwaay girâ
digaalak nee cat iyya mari yan.

202. Woo maray tama dooqaaqi
Abbaasita galtok dudda-le
maglab-lon meqe taamoomi
Abbaasiteenimih Sabbatah, Yalli
usuk cisab kak Sissiki Rabbi
kinni.

203. Moominiiney dago Ayrooray
ixxu-le (Qarfâ Qiidik lakal tan
Sidiica Ayro kinnuk) Yalla cusa,
tokkel yisissikeeh mina deqsita
Aracak Namma Ayroh Addat
(taban kee Nammey haytoh Ayro
kinnuk) Ayro kortak Naharat
jamaraat deqsita Aracat xeet
Qideek lakal yewqe numul
toysa dambi mayan, Qerfah
Alsak taban kee Sidoc haytoh
Ayro jamaraat deqsita Aracat
xeet hayya haam fanah minal
elle wadirroowe numul toysa
dambi mayan, cajjil Yalli kaa kak
waaseh yaniimik Yallak meesiteh
yan numul, moominiiney isin
Abba haytaanamal inkih Yallak
meesitaay Diggah isin cisab kee
galtoh kay foocal maagowtoonu
waytaanam ixiga Qhiyaamah
Ayró.

204. Nabiyow Sinaamak (munaafiqhiin
kinnuk) Addunyâ manol maxco
kot kak meqeeh kak tassokooteeh
islaamaninnoo kee Nabiikacanuk
isi lubbit taniimih Yallal Sumaq
haak diraabah xiibita mari yan,
usuk koo kee muslimiinih inkih
Qadaawat kee giddi kak gibdi
numuh Anuk.

205. Nabiyow usuk (Akhnas deqgsita
num kinnuk) ku-garik yawqeeh
foora waqdi Baaxô Bagul umaane
Abuh yangayyeeh Sinam Buqre
Baysaah Sinam lac Selam keh
gexa, Yalli umaane celli haytam
makicni.

206. woo munaafiqhtuk Yallak meesit
kaak iyyen ken tekkek, woh
moggolaay kaxxamariino kaa
geytaah dambit dambi ossita,
toysa jahannam girah digaala kaa
xiqtah, jahannam gira is manxu
gacta fidooy!

207. Sinaamak (moominiin kinnuk)
tu sinni Nafsi Yallih kacanuu
kee kay leedah guranah xaama
mari yan, Yalli isi Naqoosa
moominiinih xuwaw-li kinni
Addunyaay Akeeral.
208. Yeemeneh yan maraw islaam
diinit inkih culaay kay madqooqil
taamita tu-kak cabe kalah,
Sheytan gitittet gexak kay
maaqattooti makataatina, Diggah
usuk Siinih Qadaawat kak
Baxxaqqa iyye Qaduwwik kaak
cibbarsima.

209. Sinaamey cakki gitak Qhuraan
kee cadiisik Baxxaqqa iyya
Sumaq Siinih yemeetek lakal
kaak daggawteenik, Toysa Diggah
Yalli isi Reedal mayso-liiy Abba
haamal Naggaar kinnim ixiga.

210. Tama korosih cirdeynaani
Baxxaqqa iyya Sumaq keenil
Soolek lakal Qhiyaamah
Ayró Yalli ginô fanal mekla
Abam keh Qubul Addat isi
ceela mamuutuh yamaate,
malayka tamaateeh caagid
mekkelsimaah yamurruqeemik-sa
Qambaalaanam maay lon? Malon.
ginô caagiida inkih Yallâ fanah
gacsimta.

211. Nabiyow israa-iil xayloh
cirdeynaani esser, ken kitaabal
Baxxaqqa itta Astootik ma-
kina Asta keenih necee cakki
fan tirri ken hayta Astootiy elle
koroositeenik, Yallih Niqmat
(Yallih diini kinnuk) kaah
yemeeteeh kaa yeexegeek lakal


kaa yibiddileeh elle koroositah
yan num, Toysa Diggah Yalli
kaxxa digaala kaah-le.
212. Yallih inkittinaanel koroositeeh
yangaddeh yan marah Addunyâ
mano keenit Bilqisimteeh usun
yeemeneh yan maral Anqasaanah,
tama maray sinni Rabbik meesita
Qhiyaamah Ayró korosuk Amol
Raaqan jannatal Qilliyyiin deqsita
Aracal Yalli isi ginok isih faxa
mara cisab maleh yarzuqhe.

213. Sinam inki ummatay inki diini-
leh Sugteeh, sarra diini caagidil
itta weenih, Tokkel Yalli Ambiya
moominiin Jannatal Aytukumusak
koros girak meesiisak ken Ruube,
Yalli kitooba cakkil keenî luk
oobise Sinam diini caagidik itta
elle wayteemil ken fan meklam
keh, diini caagiidal itta waytem
matan ken fanal dulmiiy kuuxe
waynaanah tawraat kitab kah
yontocowwime mara Akke
waytek, wohul Baxxaqqa keenih
temeeteek lakal, Tokkel Yalli usun
cakkik itta elle weenih yaniinimil
yeemeneh yan mara isi idinih tirri
ken hee, Yalli isih faxa mara cakki
gitay massa-lê fanah tirri haa.

214. Hinnak moominiiney jannat
cultoonu waytaanam takkaleenii?
Siinik Naharat warrayte
moominiin xagte musiibah innah
tan musiiba Siinih Amaate kalah,
tuddagnaa kee Biyaakaay meesi
ken xagteeh maggo Afah tan
Balaa kee meesissot esgeyyi ken
heen, Yallih farmoytaa kee kaâ
luk yeemeneh yan mari Yallih
catoo kee Qokol maawaqadiiy
ixxicci iyyaanam fanah, Oobbiya!
Diggah Yallih catoo kee Qokol
moominiinit xayih.

215. Nabiyow ku-kataysis Yallal
xayyowtam keh sinni maaluk
maca nacoo miyyah nacoo Axcuk
koo esserta, Nabiyow keenik
ixxic: calaali maaluy meqek
Namma xaltaniiy Siinih Ramad-
le maraay Qayxiixaa kee tu-
dagoytiitiiy gexsô Numuy ceyteeh
Sakyi elle yiggiriqqeh Acuwa,
isin kayrik Abba haytaanam Toysa
Diggah Yalli yaaxigeeh sin elle
galte-le.

216. Moominiiney Yalli koros Qeebi
Siinil yuktubeeh fardi Siinil Abe
isin kaa faxe waak sin Nafsil
gibiduk isin faxe waytaanamay
kayrih Siinih Aysuk Raqta tanih
woo hiimik, isin kicintoonumuy
umaaneh Siinih gacak Raqta tanih
woo hiimik, Yalli caagiidak kayrih
Siinih taysem yaaxigeeh isin woh
mataaxigan.

217. Nabiyow koros caram Alsat
(Qeb edde Abaanam caraamuk
edde tan Alsa kinnuk) Qeb
Abaanam maay xiqtaa Axcuk
koo esserta, Nabiyow keenik
ixxic: caram Alsat Qeb Abaanaah
Qabal edde caxaanam Yallih
xaqul dambi kak kaxxam Naba,
kinnih immay wohuk Nabuk
Raqtam Sinam Yallih diinit
cultaamak waasaanam kee Yallal
koroositaanama, kaadu muslimiin
caram masgiidik (makka kinnuk)
waasaanam kee kay mara kaak
yayyaaqeenimi Yallih xaqul
wohuk Nabuk Raqtam isin edde
tanin koroosannuu kee muslimiin-
le diinik waasaanam caram Alsat
Qidim kee Qeb Abaanamak
Nabaah gibduk Raqta, usun
(koros kinnuk) moominiiney Qeb
Siinit Abaanamak makatan sin
diinik koroosannuh sin gacissi
haanam fanah woh duuden ken
tekkek, moominiiney isi diinik
Siinik korraaqa num, Tokkel usuk
korostah Anuk Raba, Toysa woo
marak Abba heen meqe taamoomi
Baytah Addunyaay Akeeral, woo
mari girâ mara usun teetil waarak.

218. Diggah yeemeneh yan maraa kee
sinni Baaxo cabeeh guuroh yewqe
maraay Yallih gital yangicillee
mari, woo mari usun Yallih
Racmatta Qaagitan, Yalli dambi
cabti-li xuwaw-li kinni.

219. Nabiyow moominiin gocoy
kee kammaar madqak lem koo
esserta, Nabiyow keenik ixxic:
gocoy kee kammaarat kaxxa
tu-kalaay kaxxa dambi yan,
ken Nammayat Sinaamah dago
tuxxiq Baxi edde yaniih ken
Nammayih dambi ken tuxxiqik
Nabaah gibduk Raaqa, Nabiyow
usun sinni maaluk Sadaqhat kee
cindah yaceenih gide koo esseran,
Nabiyow sin caagidik fultaah
kah ceyte waytaanam Acuwa
keenik ixxic, Yalli tama madqooqi
Baxxaqqa Siinih kah hee innaah
isi Aayoota Baxxaqqa Siinih haa
cubbussaanamkeh.

220. Addunyaay Akeeral Nabiyow
Qayxiixâ maalih caagiida koo
esseran, Nabiyow ken kee
ken maalih tuxxiq edde yanim
Abtaanam Aysuk keenih Raqta,
sinni maalu ken maalut keenih
tu-elle xiqa foocal tesgelleenik,
Toysa usun diinil sin tooboko
kinnon keenik ixxic, Yalli
Qayxiixâ maalu Baysa num kee
Bicsa num ittak yaaxigeh, Yalli
faxinnay sinni maalu ken maalut
tasgalleenim Siinil Aygabbaduk
ceyisak yen, Diggah Yalli isi
Reedal mayso-li Abba haamal
Naggaar kinni.

221. Muslimiiney Yallat Agleyta
haa Agabu madigbisina Yallaa
kee ellecaboh Ayró Nummassa
haanam fanah, moomintoh tan
Naqso Yallat Agleyta hayta culul
Baxák kayrih Aysuk Raqta is
Siinit tamqeeh tet tassokooten
way, sin Sayyoy moominiinih
tani Yallat Agleyta hayta labhah
madigbisina, Yallaa kee ellecaboh
Ayro Nummassa haanam fanah,
moomintuh yan Naqsi Yallat
Agleyta haa culul Baxak kayrih
Aysuk Raaqa usuk Siinit yamqeeh
kaa tassokooten way, woo
maray Yallat Agleyta haay digib
kak caraamu Siinil Abne usun
koroosannuu kee uma taamay
girâ fanah sin Beytah sin Seecan,
Yalli meqe taamoomiy jannat kee
dambi cabti edde tanî fanah sin
Seeca isi idiniiy isi fayxih, Yalli
isi Aayootaa kee isi madqooqi
Sinaamah Baxxaqqa haa
kassitaah elle kas-kassoowa mara
yakkeenimkeh.

222. Nabiyow moominiin Agbi
mayangalit yan waqdi fidoh
keenil xayyoowaanam xiqtah
innaa maxiqtaay Axcuk koo
esseran, Nabiyow keenik ixxic:
usuk wasakak Barra mayangalit
Anuk teetil xayyoowaanam tet
Baqalal Adaay tu-kala kinni,
Toysa Agbi mayangalit yanih gide
fidoh keenil xayyoowaanamak
exxeeraay mayangali Qabal
keenik iggiriqqiiy kaqalla
iyyaanam fanah fidoh keenil
maxayyoowina, Tokkel mayangali
Qabalak kaqalla iyyan waqdi,
Toysa Yalli sin kah Amriseeh
Siinih xiqsiiseh yan Aracal (Sayna
kinnuk) keenik xayyoowa fidoh,
Diggah Yalli Aben dambittek
isil gaca mara kicniih Qaxuma
taamoomii kee wasookak sinni
Saytunnoysa mara kicnih.

223. Sin Agbi sin Buqrek Toysa isin
faxxa haytan kabuk sinni Buqrel
fidoh xayyoowa xaylo edde
geytaanamkeh, sinni Nafsih
meqe taamoomiy Akeeral sin
tanfiqe tatursuta, Yallak meesitaay
Diggah isin Qhiyaamah Ayró kaat
tangoorowoonu waytaanam ixiga,
Nabiyow moominiin jannatal
kaxxa maffaafal ken Aytukumus.

224. Muslimiiney isin Yallal Abtan
xiiba meqem Abtaanaah Yallak
meesittaanaah Sinam fan
taymaaqeenimik sin waassaamih
Sabab tet maabina, Yalli sin
maxcooca yaabbi sin caaloota
yaaxigi kinnik.

225. Yalli sin xiibaabiy Abtaanak
halalaw (baguuk abe wayten xiiba
kinnuk) xiibal sin makataataay
sin ma-digaala, kinnih immay sin
elle kataataah sin elle digaalam
sin lubbitte Niyatteeh Abte xiiba
kinni, Yalli dambi cabti-li isi Amri
cine marah kaxxa xiqle Rabbi
kinni.

226. Sinni gennaaqoh Agabul fidoh
xayyoowe woonuwaanamah
Yallal xiibite mari Affara Alsa ken
Qambaalaanam-lon sinni Agabuh
gacaanam kee gace waanamah,
usun Affara Alsi yamurruqek
duma Sinni Agabuh gaceenik,
Toysa Diggah Yalli dambi cabti-li
xuwaw-li kinni Aben xiibak sinni
Agabul gaceenimih Sabbatah.

227. sinni gennaaqoh Agabu caboonu
waanam Niyal yirgiqeeniih woo
xiibal elle warreenik, Toysa
Diggah Yalli ken maxcooca
yaabbi ken Niyaayit tanim yaaxigi
kinni.

228. Agabuk culul xayloy mayangali
Qabal Baaha cabbiimek lakal
digbe kalah Sidiica wakti
mayangali Qabal Bahhaay
hinnay Sidiica wakti kaak
kaqalla iyyaanah gide Sinni
Nafsi Qambaalisaanama, Qiddah
caddabnal Aka numul digibtam
teetih maxiqta Qiddâ wakti teetik
umurruqqu iyyam fanah, Yalli
ken maxaxat gidak ginem hinnay
mayangalik tanim Yaaqureenim
keenih maxiqta, Nummah Yallaa
kee ellecaboh Ayró Nummaysa
Agabu yekkeenik, Qiddat edde
Anuk wohul Qasaalah ken
gacissam ken Baqolti cakkisitta,
ken Baqolti woo gacsat Bicsaa
kee maqaane edde faxen ken
tekkek, Agbi Baqoltil cakki-le
ken Baqolti cakkik keenil leh
innah tanim islaam diinil elle
xiqta innal, labha Agabul cakkii
kee muxxok fuli Arac-le, Yalli
isi Reedal mayso-li Abba haamal
Naggaar kinni.

229. Cabbiime Agabu Qasaalah
elle gacsaanam kak xiqta cabti
Nammaddah cabti kinni, Toysa
islaam diinil elle xiqta innal tet
Quuki hinnay Qaxmeqe cabtih
tet cabe tika, Agbi Baqoltiy
isin yarasak keenih teceenimik
tu-keenik Beytaanam Siinih
maxiqta, Baqalaa kee Barrak
mariiy maral le cakkiy Yalli
caddo kah hee diggi heewaanaah
elle Soole waanamak meesitan
ken (baqalaa kee barra kinnuk)
Akke waytek, Tokkel ken Awlay
Yalli Barraa kee Baqli ittal-le
cakkih heeh yan caddo diggi hee
waanaah elle Soole waanamak
keenik meesitteenik, Toysa ken
Nammayal dambi mayan Barra
Baqli isi cabam keh fidah maalu
kaah taceemil, tamah Yallih
madqooqiy Yalli caddo kah hee
kinni calaalii kee caraamu ittak
edde Baxsoonuh, toysa isin
caddok teetit matatrina, Yalli heeh
yan caddoodat caddok tatrah yan
mari, Toysa woo mari usun sinni
Nafsi yudlumeeh Yallih digaalah
gabal sinni hee mara.

230. Tokkel num isi Barra Sidoc
haytoh Adda cabek, Toysa tet
cabek lakal usuk teetih gacam
kaah maxiqta kaak kalah Aka
Numuy mocollil akke waal
digibbiiy woo num tet cabbaay
kay Qiddak Bukku ittam fanah,
Tokkel woo num tet cabe kaa
tekkek, Toysa ken Nammayal
dambi mayan Qusba gennaaqoo
kee Qusba mahril tet kee
Naharsi Baqala ittah gactaamal
Yalli keenih heeh yan madqal
kay caddo diggi haanaah elle
Sooloonu waanamih Asmat
yeelleenik, toh Yallih caddooday
Yalli yaaxige marah Baxxaqqa
haa kinni.

231. Agabu cabtaanaah Qidda keenik
edde tamurruqe wakti yaafeen
waqdi, Tokkel islaam diinil elle
xiqta innal Qasaalah ken gacsita,
hinnay islaam diinil elle xiqta
innal Qidda keenik umurruqqu
ittam fanah yanoonay ken
ixxicaay tukkalot kee caddok
taturuh Qasaalah ken magacsitina,
woh Aba num Nummah isi nafsi
yudlumeh, Yallih Aayootaa
kee kay madqooqi digir kee
Anqasah mahaysitinaay Yallak
islaamaninnô Niqmatay sin
Amol yani kassita, Yalli Qhuraan
kitab kee cadiisik siinil oobisem
kassitaay kaa elle faatita
usuk tamah sin kassiisahak,
Yallak meesitaay Diggah Yalli
ummaanim yaaxigiy tu-kak
Qellite wayta kinnim ixiga.

232. sinni gennaaqoh Agabu
cabtaanaah isin Qasaalah
ken gacse kalah Qiddâ wakti
yaafeeniih qidda keenik
tamurruqe waqdi, Toysa Agbi
Awlay cabbiime Agabu ken
cabte Baqoltil digbaanamak ken
waassaanamal ken maceysina ken
Nammay ittin fanal islaam diinil
elle xiqta innal ittat leedeenik, toh
Yallaa kee ellecaboh Ayró Siinik
Nummaysa mara kassiisaanam
kinni, too sin kassiiseenimil
taamittaanam maqaanee kee
manfaqatah Siinih tayseeh
dambik Saytunnoysiyah Siinih
Aysuk Raqta, Yalli Siinih meqem
yaaxigeeh isin woh mataaxigan.
233. inaanil sinni xaylo Namma
Sanatay dudda-le Qarissam
(taysaxxeem) keenil tan Qarsa
duudusam faxa maral, xaylo
leh yan Abba xayloh inaaniy
cabbinteh masruf kee Sartan
keenih Abam kaal tan islaam
diinil elle xiqta innal, Yalli
hebeltô Nafsi duude waam
kaal mahanna usuk duudah
gide Akke waytek, inaa kee
Abba Baxah faxxintaamak kaa
Boolaysaanamat kaa Biyaake
woonay ina Abba Baxi Sabbatah
Biyaake waytay Qarsa kaak
cintaamat, Abba ina Baxi
Sabbatah Biyaake waay Baxa
teetik Beyaamat, Awki Abba Rabe
kaa tekkek Awki Abbah Nagra
elle tamaate Numul masruf kee
Sartanak Awki Abbal teneh innah
tanim kaal tan, inaa kee Abba
Awka Namma Sanatak duma
mollassam faxxeeh ken Nammay
mallooweenih edde leedeeniih,
wohul itta geenik Toysa dambi
keenil mayan, urri Abbobtiy inak
kalah Aka Barral sinni xayloh
Qarsiyya essertaanam faxxeenik
toysa dambi Siinil mayan,
Qarsiyyi galtok itta elle geyteenih
gidey islaam diinil elle xiqta innal
mattacco kak faxxintam teceenik,
isin Yallak meesitaay Diggah
Yalli isin Abba haytaanam yabali
kinnim ixiga.
234. Siinik Baqli kak Rabaah
gennaaqoh Agabi Addunyal kak
Raaqaah caba mari woo Agbi
usun Affara Alsaa kee tabna
Ayroh gide sinni Nafsi bilqise
kalah digbe kalah Sugaanam
keenil tan Baqoltî Rookah, Tokkel
Qidda keenik edde tamurruqe
wakti yaafeen waqdi, Toysa
Barrah Awlay usun sinni Nafsih
Bilqitaanaah digbitaanamih idini
keenih taceenim dambi Siinil mali
islaam diini keenih elle xiqsiisa
innal Abitaanam, Yalli isin Abba
haytaanamak Adda yaaxigi kinni.

235. lab-maraw Baqli kak Rabek
hinnay Sidocul cabbiime
Agabuy Qiddat yanih digibih
ken faxxaanam Niinissi
xabanat keenih haytaanam
dambi Siinil mali Qaddossu
keenih hee kalah, hinnay Qidda
keenik tamurruqe waqdi ken
digbissoonu waytaanam sinni
nafsih Addal Qellissaanam
dambi siinil mali, Diggah isin
Qiddat yan Agabu sinni Nafsih
Addal digibih ken kassittaanaah
keenî luk yabtaanamak Asbire
waytaanam Yalli Siinik yeexegeh,
kinnih immay ken digbissoonu
waytaanamih xagana Aqrat
keenih mahaysina islaam diini
Siinih xiqsiisa maxco keenik ittan
sin Akke waytek, usun Qiddat
Anuk gennaaqo keenik taxoonu
waytaanam irgiqqi mahaysina
Qiddâ wakti keenik yamurruqeeh
yaafem fanah, Diggah Yalli sin
Nafsih Addat tanim yaaxigem
kaak ixigaay kaak meesitaay
cibbarsima, Diggah Yalli dambik
isil gaca marah dambi cabti-li

isi Amri cine marah kaxxa xiqle
Rabbi kinnim ixiga.

236. Moominiiney Agabuk gennaaqo
texeeniih fidoh gabah ken xage
kalah hinnay yaras keenih
muggaaqise kalah ken cabteenik
dambi Siinil mayan, ken
cabteenimih Sabbatah duyyek
tu-keenih Acuwa ken Nafsi Satta
edde iyyam keh, maali gaddalil
duddak leh gide kaal taniih tu-
dagoytay tu-elle gibdil duudah
gide kaal tan woo duyyek islaam
diini elle xiqsiisa innal, caben
Agabuh meqe maral cakkih tan
duyyey keenil dabaqte kinni
tamah.

237. moominiiney Agabuk gennaaqo
texeeniih fidoh keenil orobtaanak
duma Nummah yaras (mahri
kinnuk) keenih muggaaqisseeniih
ken cabteenik, Toysa keenih
muggaaqissen yarasak garab
keenih taceenim Siinil tan caben
Agabi sinni Baqoltih yarasak
garabay cakkisitteenik inkih Qafu
Aba kaa Akke waytek, hinnay
digibik gennaaqo gabat-le num
(Baqala kinnuk) yaras inkih
teetih yaceeh Qafu teetih kak
Aba kaa Akke waytek, Agabuu
kee labhak yarasak mariiy marah
Qafu Abam Yallak meesil xayuk
Raqta, moominiiney muxxoo

kee maqaanek sin fanal tanim
mahawweenina, Diggah Yalli isin
Abba haytaanam yabali kinnik.

238. Muslimiiney koona waktih
Salaatay fardih Siinil yani le
waktil kaa Abtaanamal kaa
dacrisaay muxxi muxxi gude
salaatay Qasri Salat kinni kaak
dacrisa,, sinni Salaatay Abtaanal
Yallak meesitak Ramma kaah
Axcuk Soola.

239. Moominiiney sinni Qaduwwik
meesitteenik hinnay kalah
taniimik meesitteenik, Toysa ibak
gexak hinnay feereynaanih Amot
Anuk Salat Aba, Tokkel meesi
Siinik katteeh Saay kee Amaan
geyteenik, Toysa Salat dudda-luk
Abaay kay Addat Yalla maggom
cusa, Usuk Qibaadâ caagiidaa
kee madqooqik Aaxaguk Suge
wayteenim sin kah Barse innaah
wohul kaa faatitak.

240. Moominiiney sin labhay Rabtak
gennaaqoh Agabu Addunyal caba
maral sinni Agabuh Rooci keenik
yawqek Naharat duyyek tu-keenih
farriimaanam keenil tan Sanat
gide ken dabooqak ken Ayyaaqe
kalah, usun (Agabu kinnuk) sinni
dooritik yewqeenik, Toysa num
kak Rabe maraw usun islaam
diini elle xiqsiisa innal sinni
Nafsik Abeenimil dambi Siinil
mayan, Yalli isi Reedal mayso-li
Abba haamal Naggaara A-aayatih
madqa taturte aayatih (234)
madqat duugumte.
241. Gennaaqok caben Agbi islaam
diini elle xiqsiisa innal Baqoltil
duyye-le ken Nafsi Satta edde
iyyam keh, tama duyye Yallak
meesita maral cakkih taniimiy
keenil dabaqte kinni.

242. Yalli xayloo kee Agbi madqooqi
Baxxaqqa Siinih kah hee innah
isi Aayoota Baxxaqqa Siinih
haa Addunyaay Akeeral kah
caagiddowwu ittaanamak elle kas-
kassoowa mara takkeenim keh.

243. Nabiyow maaxaginnitoo? Sinni
Baaxooy sinni Buxaaxik Rabi
meesih usun maggo Alfitte Akkuk
yewqeeh kude maray Yalli Raba
kak iyyeeh inki Adda Rabey
Tohuk lakal usuk yuynuwwe
marih maaqenta (xaagu kinnuk),
Diggah Yalli Sinaamah Abeh yan
Niqmatal kaxxa muxxo ken Amol
le Rabbi kinni, kinnih immay
Sinaamak maggo mari Yalla le
Niqmatal mafaatita.

244. muslimiiney Yallih Qangara fayya
ittam keh kay gital korosut Qeb
Aba, Diggah Yalli sin maxcooca
yaabbi sin Niyaayit tanim yaaxigi
kinnim ixiga.

245. Maa Numuwy isi maalu Yallih
gital Yallih Qangara fayya
ittamkeh Qaxmeqe mattaccooh
taceem Yallak galto edde faxak,
Yalli woo maalu maggo dirribuh
kaah dirribisaah meqe galtoh
kaa elle galtam keh, Yalli isih
faxa maral Rizqhi ceyissi haa
isih faxa marah Rizqhi farakka
haa, isin Rabteeniik lakal kaâ
fanah gacsimtaanaah usuk sin
taamoomil sin galte-le Akeeral.

246. Nabiyow maaxaginnitoo? Israa-iil
xaylok kaxxa marittey Abbobtih
tani Nabiity Muusa Rabek lakal
sinni Nabiiy loonuk Amoyta
neh Reedis Yallih gital korosut
Qeb Abnamkeh iyyen waqdih
maagqenta, ken Nabiiy keenil
gacisak: Qeb Siinil yunkuttubeeh
fardi Siinil yekkek Qaduwwit
Qeb Abe waytaanaah conxittoonu
waytaanam Siinik Akkale keenik
iyye, usun sinni Nabiih maxco
waagisak: maca linooh maca nee
waassa Yallih gital Qeb kah Abe
waynam nummah Ni-Qaduwwi
Ni-Baaxok nee yeyyeeqeeh Ni-
xaylok nee yeyxeerehik Qidim
kee Seewah ken orbiseemit iyyen,
Tokkel Qeb keenil yunkuttubeeh
fardi keenil yekke waqdi
conxiteeniih Qeebik kudeenih
keenik dago maray Yallih muxxoh
Qeebih yesseedee Akke waytek,
Yalli daalimiinih yan maray
xagana maka yaaxigeh.

247. ken Nabii keenik iyyeh: Diggah
Yalli Nummah Taaluut deqsita
num Amoytah Anuk Siinih
kaa Ruube, Israa-iil xaylok
kaxxamarittey Abbobtih tani
usuk Amoytiinu mannal Naamol
leeh duudaa? Amoytiinu nanu
kaak cakkisitnak Nubuwwannuu
kee Amoytiinu linoomul,

maaluk maggom kaah
mantacawwiminnak iyyen, ken
Nabii keenil gacisak: Diggah
Yalli Siinik kaa dooreeh sin Amol
kaa Reediseh, Yalli Siinik ixxigâ
farakkaa kee xagar Qande kaah
osseeh Siinik kaa yiysiiseh, Yalli
isi Reeda isi Naqoosak isih faxa
marah tet yacee, Yallak muxxoo
kee mattaccoo farakka ittaah woh
cakkisita mara yaaxigi kinni.

248. ken (israa-iil xaylo kinnuk) Nabii
Diggah kay Amoytiinih Asta
tawraat kitab edde yan Sanduguy
sin Qaduwwi Siinik Beey sin
Rabbik moominiinih lubbi Satta
edde tanii kee Nabii Muusaa kee
Nabii Haaruunuk Raqte duyye
edde taniy malayka Quukak
Siinih Bahtu wayta kinni, Diggah
tamahat Taaluut Yallih Amrih
Amol Siinik Reedeemit Baxxaqqa
itta Asta Siinih edde tan Yallaa
kee elle caboh Ayró Nummassa
moominiin tekkeenik keenik iyye.

249. Tokkel Taaluut isi macaxu-luk
(qande kinnuk) Qeebih yewqe
waqdi, Taaluut keenik iyyeh:
Diggah Yalli tama elle tabtoonu
waytan weeqaytul sin mokkore-
le, Tokkel tama weeqaytuk lee
yaaqube num, Toysa usuk Yi-
Num hinnak yoo kataate waay,
tu-kaak Aaqube wayya haa num,
Toysa Diggah usuk Yi-Numuy
yol luk Qaduwwit Qeb Abu waa
kinni, kinnih immay isi gabat
leek inki Adda canô Baxa canna
kak haah yaaqube num Akke
waytek, Tokkel woo macxi woo
weeqaytuk inkih yooqobeeh
cayya kaak iyye, keenik dago
maray Bakaaral yisbire Akke
waytek, Tokkel Taaluut kee
moominiinik kaâ luk yan mari
weeqaytul tabeeh usun Qaduwwi
manga yublen waqdi, nanu
Jaaluut kee kay macaxuh Asaaku
dudda mannu Qeb keenit Abnuh
iyyen, Tokkel Diggah Yallat
yangaarawu waam Asmatah-le
mari keenil gacisak: dago Buttay
teemeneeh Sabri-le maggo Buttay
koroosittek teyse magide takkee!
Yallih idiniiy kay fayxih iyyen,
Yalli usuk catoo kee dacayrih
yisbire marâ luk yan.

250. Taaluut kee kay macaxuy
moominiinih tani Booxal Jaaluut
kee kay macaxuy korosuh tanih
yumbulleen waqdi, moominiin
Yallat xaaqimak Ni-Rabbow Ni-
Lubbittel kaxxa Sabri oobisaay
Qebti Booxal Ni-Dadooba diggi
neh hayisaay koroositeh yan
marak isi catooy isi Qokoluh iisa
neh keenik Acuy iyyen.

251. Tokkel moominiin macaxi
Yallih idinih ken Bukseeh
Nabii Daawuud Jaaluut Qideeh
tohuk lakal Yalli Reedaa kee
Nubuwwannu kaah yeceeh
ixxigay fayda-lek isih faxam kaa
Barse, Yalli Sinaamak garu (koros
kinnuk) garut (moominiin kinnuk)
Jihaad kee Qeebit gutuqak Suge
wannay Baaxo Bayak ten koros
maysol, kinnih immay Yalli isi
ginoh Amol kaxxa muxxo-le
Rabbi kinni.

252. Nabiyow Tamah Yallih Aayootay
Nummah kol Nakriyeeh kol
maaqna kinni, Diggah Atu Ni-
Farmoytiitiy Rubsumtek Numuk
teyna kinnito kaak iyye Yalli.

253. Tama farmoytiitik garu garuk
keenik muxxusneh, Yalli isi Afaak
lih yaabe mari keenik yanih Nabii
Muusah innah, Arooca fayya
kak hee mari keenik yanih Nabii
Mucammad kee Ambiyah Abba
Nabii Ibraahim innah, Maryam
Baxa Nabii Qiisah Baxxaqqa
itta Astooti kaah neceeh Ruucal
Al-Qhudsit (Jibriil kinnuk)
kaa maqarrosne, Yalli faxinnay
farmoytiitik lakal temeete
ummatta Baxxaqqa keenih
temeetek lakal ittâ luk Aamuk
manannon, kinnih immay usun
itta weeniih, Tokkel yeemeneeh
iimaanal diggi keenik iyye
mari keenik yaniih makkooteeh
koroosite mari keenik yanih, Yalli
faxinnay Sinam inkih tirri haak
yeneeh ittâ luk Aamuk manannon,
kinnih immay Yalli isih faxam
Aba.

254. Yeemeneh yan maraw maaluk
Siinih neceemik Yallih gital
Tu-Acuwa Qhiyaamah Ayroy
tellemmoy sinni Nafsi Yallih
digaalak edde Naggossaana kak
Aanee waytaah kataysay Yallih
digaala Siinik waasa edde Aanee
waah, Shafaaqatta Aba num Yalli
kaah idinisa kaa Akke waytek
edde geytime waa Ayró tamaatek
duma, korosuy Yalli heeh yan
caddoodat caddok taturte usun
daalimiiniy digaala cakkķisitta
kinni.

255. Yalli usuk kaak-sa Qibaada
cakkisita Yalli kak Aanee waa
Yalla kinni, usuk dudda-le manoy
isi Nabna celta-ley Rabe waa
kinni, usuk isi ginoh Amol yaniih
isi ginok maceyta, Qunduugul
kaa mabeyaay Xin kaa mabeya,
usuk Qaranwal tanim kee Baaxô
Bagul tanim inkih-le, maa-
Numuuy Yallih xaqul Shafaaqatta
Abtu duddam Yallih idinih Aba
kaa Akke waytek! Num maaba!
Akeerâ caagiidak keenik foocal
tanim yaaxigeeh Addunyâ
caagiidak warrayteemiy keenik
wadiril Raqte yaaxigeh, usun
kay ixxigak tu-mayaaxigan usuk
faxaamay usuk ken Barsa Akke
waytek, kay kursi Qaranwaa kee
Baaxô farakkah duddu hayta,
Yallal ken Nammayih (Qaran
kee Baaxo kinnuk) dacayri
kaal maqilsi, usuk isi ginok iro
Raaqaah fayya iyyaah kulliimik
Nabah.
256. Islaam diinit culaanam dirki
maliiy num kah madirkisima
Nummah cakki deedalak
Baxxaqqa iyye, Toysa Yallak
kalah uqbuddu haanamal
koroositeeh inki Yalla Nummayse
num, Toysa Nummah usuk diinik
Aggiriqqe wayta Qoroy diggi itta
yibbixiteh, Yalli isi Naqoosah
maxcooca yaabbi ken Niyaayit
tanim yaaxigi kinni.

257. Yalli yeemeneh yan marih
Awlaytu catoo kee dacayril, usuk
koroosanni diteetak iimaan diifû
fanah ken yayyaaqe, koroositeh
yan marak Awlaytit keenik
Sheytan kee Yallak kalah uqbuddu
haanama, usun iimaan diifuk
koroosanni diteetâ fanah ken
yayyaaqen, woo mari girâ mara
usun teetil waarak.

258. Nabiyow Nabii Ibraahim kay
Rabbih inkittinaanel kaa giddiye
numih (namruud kinnuk)
caalatak Qajabah gibdim maay
tuble ku-Rabbi miyyaay? Axcuk
kaa essere numuk Yalli Reeda
kaah yeceeh kaxxa mariiniteeh
caddok tatreemih Sabbatah,
Nabii Ibraahim kaal gacisak:
ginó taynuwweeh Qiddam Yi-
Rabbi Atu taynuwweeh Qiddam
madudda kaak iyye waqdi, woo
num (Namruud kinnuk) kaal
gacisak: Anu Aynuwweeh Qidah
Anu faxa num Qidaah faxa num
wadah kaak iyye, Tokkel Nabii
Ibraahim kaal gacisak: Toysa
Diggah Yallay Anu Aqbude Ayró
Ayrô mawqak Baahak, Toysa
Atu Ayrô kormak tet Baahey
kaak iyye, Tokkel tama numuy
koroosite waqaggiteeh karuccu
iyye, Yalli koroositeh yan maray
daalimiinih yani cakkî fanah tirri
mahaa.

259. Hinnay Nabiyow magaalay
Qarwa kak tiddigilleeh Bokoktek
xaqu warree numih ceelallo maay
tuble Amô tabsi kak gidooral kak
Radak, Yalli ta-magaala mannal
yaynuwweeh is tiddigilleeh
Rabtek lakal iyye, tokkel Yalli
Bool Sanatih gide kaa Qideeh,
Tohuk lakal Yalli Rooci kaah
gacseeh kaa ugseeh Rabat magide
Sugtee? Kaak iyye, Rabat inki
Ayró hinnay Ayrô garab Suge
iyye, Yalli kaal gacisak: wonna
hinnay Atu Rabat Bool Sanatih
gide Sugtek, Toysa Atu isi
maaqoo kee maqab wagitey is
ma-milaggoowinnak, ku-Dananâ
fanah wagitey usuk fixiixih
tan lafoofih Sugek lakal Yalli
kaa elle yaynuwwee inna, Yalli
Rabak lakal Sinam ugsaah wohuh
dudda leemih Asta Sinaamah koo
Abnam keh kok abne, Atu ku-
Dananih lafoofî fanah wagitey
tet kobxisnaah Baaxok fayya tet
haynaah ittat tet kah xakabna
inna, Tohuk lakal cadot tet kah
Sarisnaah Rooci teetit elle gacisna
inna wagitey kaak iyye, Tokkel
toh kaah Qaddowteeh Baxxaqqa
kaah itte waqdi, Yallih Nabna
Aalamuk Diggah Yalli ummaan
iimih dudda-lem Aaxigeh iyye.

260. Nabiyow Nabii Ibraahim: Yi
Rabbow Rabtem elle taynuwwee
inna yoo uybulluyey iyye waqdi
cusey, Yalli kaal gacisak: Anu
Rabtem Aynuwweemih dudda
liyom Ma-Nummaysinnitoo?
Kaak iyye, Nabii Ibraahim: Yeey!
Nummayseh, kinnih immay woh
koo kah esseram Yi-Lubbi Satta
edde iyyaah Asmatat Asmat yoh
ossimam keh iyyaanama iyye,
Tokkel Yalli Haadak Affara
Haadaytu Beyyi hayisaay isi
fan ken gacissi hayisaay ken
usguudaay irgiggiqqi ken hayisay
cado keenik ittat esgelli hayis,
Tohuk lakal kulli Qaleh Amol
keenik kulli Haadaytuk Cadoytah
exxa keenik hayya hayis, Tohuk
lakal keenih Sec Sissikuk Haadak
kol Amaate loonuk, Diggah Yalli
Mayso-liiy Naggaar kinnim ixig
kaak iyye Yalli.

261. Moominiinih yan maray Yallih
gital sinni maalu yaceeh ceelallo
meqe Burta-le Baaxol yubquren
Amboytay malcina Sumbulti kak
yawqeeh yaabukey kulli Sumbulti
kak Bool Amboyta kak yakkeh
inna, Yalli isih faxa marah galto
dirribisah usuk Yallih fooca edde
faxek, Yallih muxxo farakka leeh
usuk isi naqoosah Niyaayit tanim
yaaxigi kinni.
262. Sinni maalu Yallih gital yacee
mari, Tohuk lakal Acuwwu heem
woh koh Abee kee Adah Amo
kaal yayxeerem katayse waa mari
usun sinni Rabbih xaqul sinni
galto-lon, Qhiyaamah Ayró meesi
ken Amol matanaay Addunyak
keenik warrayteemih Marookitan.

263. Meqe yaabay maggom kallaci
aba numul gacsaanaa kee Qafu
kaah Abaanam Sadqhatay woh
koh Abee kee Adah Amo keenil
yaxxeereenim katattak kayrih
Aysuk Raqta, Yalli kay Naqoosa
tacee Sadqhatak gaddali, Usuk
xiqliiy kay Amri cina marih
digaalat mayasissika.

264. Yeemeneh yan maraw sinni
Sadqhoota woh koh Abee
kee Adah Amo Sinaamal
tayxeereenimit mabaysina isi
maalu Sinam yoobulah yeceeh
Yallaa kee ellecaboh Ayró
Nummayse waa Numih innah, too
yoobulak ceelallo Burta Bagul-
le xaxxaqah yan xaay kaxxa
Rob elle Radey Burta kak duggu
heey Saytuttucinuk cabeh inna,
Tonnaah tama yoobulaleela Abba
heen meqe taamoomit galtok tu-
geyaanam maduudan Akeeral,
Yalli koroositeh yan mara kayri
gitâ fanah tirri mahaa.

265. sinni maalu Yallih kacanuu kee
kay leeda edde gurrusak usun
sinni Nafsih Yalli dudda-le galto
keenih elle yacayuwaam diggi
haak Asmat luk yaceeh yan
marih ceelallo, Bustaanay maggo
cooxley Baaxok fayya-le Aracal
yaniy maggo Rob elle Radek caxâ
mixu Namma marduufuh Baaha,
kaxxa Rob kaal Rade weeh dago
Rob kaal Rada way caxâ mixu
Namma marduufuh Baahah inna,
tamannaah Acwa Yallah caglise
marih Acwa Yalli Raabitaah
dirribisah tambay taqanxay, Yalli
isin Abba haytaanam yabali kinni.

266. Siinik Numuk teyni Bustaanay
weeqaytitte guba kak gexxay
Tamiiraay Qinab Addal kak
yaniy kulli caxâ mixu Addal-
ley Boolaateeh idoolanni gee
Numuy Qunxa xayloy Boola-le
ley Abak yeneemik tu-duude waa
kaxxa caacayay gira Addat-le
Bustaan kak xageeh kak carare
yakkem maay kicni?makicni,
tamannaah Acwa Yallah caglise
weeh yoobula edde faxe num
Qhiyaamah Ayró Abba heemik tu-
mageya, tamannah tan Baxxaqqah
Yalli isi Aayoota Baxxaqqa Siinih
haa cubbussaanaah Acwa Yallah
caglissaanam keh.

267. Yeemeneh yan maraw meqeeh
calaalih orbissen maaluu kee
Baaxok Siinih neyyeeqeemik
Zakaa kee Sadqhat Yallih
Sabbatah kak Acuwaay tu-
dagoytiitih umam kak taceenim
maniyaatina, usuk Siinih
yontocowwime kaa tekkek
umaaneh inti kak Aliffi hayteenih
Beytan sin Akke waytek Bee
waak teneenim Sinaamah
maacina, Diggah Yallay Rizqhi
Siinih yacee sin Sadqhatak
gaddaliy kulli caalatal faylisime
kinnim ixiga.

268. Sheytan cinnaanee kee tuddagnal
sin meesiisaah Qaxuma
taamoomih sin Amrisa, Yalli
isin Abtaanah tanin Acwal
dambi cabtii kee isi rizqhiy
kaak yanil sin xagnisa, Yallih
muxxo farakka-leeh isi Naqoosah
taamoomii kee ken Niyaayit tanim
yaaxigi kinni.

269. Yalli isi Naqoosak isih faxa marah
manfaqat-le ixxigay meqe taamâ
fanah ken Beyta keenih yacee,
usuk manfaqat-le ixxiga kah
yecee mari, Toysa Nummah Yalli
maggo kayri keenih yecee, tamah
kassittaah elle kas-kassowtam
matan Qaafiyatah yan kas-le mara
Akke waytek.

270. Moominiiney maaluk Yallih fooca
edde faxak Acuyyu hayteenim,
hinnay Axbuuxuk tabbixeeniih
sinni Nafsil hayteenim, Toysa
Diggah Yalli woh yaaxigeh, sinni
Nafsi Yallih Amrih cinat yudlume
mari Yallih digaala keenik catta
cateynit malon.

271. Moominiiney isin Sadqhat
tuybulleenih teceenik, Toysa too
Sadqhatay teceenih taniini Nabam
meqe, Qellissi tet hayteenih tu-
maleelah tet teceenik, Toysa

toh kayrih Siinih Aysuk Raqta
Yalli sin meqe taamoomit sin
dambitte duuge-le Yalli isin Abba
haytaanamak Adda yaaxigi kinni.

272. Nabiyow Sinam islaam diinil
tirri haytam kol matan, kinnih
immay Yalli isih faxa mara tirri
haa islaamaninnoh, moominiiney
maaluk Yallah caglisak Acuyyu
haytaanamih galto sin Nafsih
iimi, isin maalu kah taceenim
manton Yallih fooca edde
gurrusak taceen sin Akke waytek,
maaluk Yallah caglisak Acuyyu
haytaanamih galto dudda-luk
Siinih Antacawwime-le isin Abitti
hayten maqaanet Andullume
kalah tu-Siinik kak daggoyse
kalah.

273. Isin maaluk Acuyyu haytaanam
tu-maleelay sinni Nafsi Yallih
gital jihaad kee gaadul teyseedey
Rizqhi guranah Safarah Baaxok
Baaxo kabxa (tellemmo) Abitak
gexam duude waay ken caalat
Aaxige waa num usun kallacik
yexxeereenimih Sabbatah,
gaddaloola yakkale marah Acuwa
lih yaaban Numow woo mara
Astootiy edde yanin caalat keenik
taybulleel ken taaxige, usun
inki innah Sinam messeraanaay
essereenik kaxxam Sinam
makallacan, maaluk Yallih gital
Acuyyu haytaanam, Toysa Diggah
Yalli woh yaaxigeeh sin elle galte-
le.
274. Sinni maalu Yallih kacnu edde
geyaanam keh Bar kee laqo
Qellisak Ayballuk yacee mari,
Toysa usun sinni Rabbih xaqul
sinni galto-lon, Qhiyaamah
Ayró meesi ken Amol matanaay
Addunyak keenik warrayteemih
usun ma Rookitan.

275. Ribat taamitaah Ribâ maalu
yakme mari, usun Qhiyaamah
Ayró sinni magooqak mugtan
Sheytan yootokeeh yinkise
numuy cabuh Radarradak
Annakassuk gexa Numih innal
ugta kaa Akke waytek, woh kah
kinnim diggah usun (Ribâ maalu
yakme mara kinnuk) cagalah
tellemmo is Ribah inna kinni
calaali caddabnal iyyeenimih
Sabbatah, Yalli ken dirabboyseeh
tellemmo calaali Abeeh Riba
caraamu Abem baxxaqqa hee,
tokkel kay Rabbik kassis kee
Ribak waaso kah temeeteeh teetit
taamitaamak yeede num, Toysa
usuk Ribâ maali caraamuk yanim
kaa Aafe kalah warrayteeh kak
xagem kayiimiiy dambi kaal mali,
Yallal gaceeh Yalli Qafu kaah
Abi hinnay Yallal gace weeh kaa
digaale yakkeemih caagid Yallâ
fanah kaak gaca, Riba caraamu
kinniimih waaso ken toofeek lakal
Ribâ maalih makmot Qakte mari,
Toysa woo mari gira mara usun
teetil waarak.

276. Yalli Ribat geen maalu inkih
Baysee kee hinnay maalu-leh yan
numuk maaluk Barkat kaak kale
yakke, Seehadayti Sadqhatah
yacee maalu Yalli kaah ossaah
kaah yaydarreh, Yalli ummaan
korostay koroosannuk Amok
kate waay Ribâ maalu yakmem
calalloysitey kaxxa dambilih yani
ma-kicni.

277. Diggah yeemeneeh meqe
taamoomi Abbaasiteeh Salat elle
faxxiima innal Soolisaah sinni
maaluk Zaka yacee mari usun
sinni Rabbih xaqul sinni galto-
lon, Qhiyaamah Ayró meesi ken
Amol matanaay Addunyak keenik
warrayteemih ma-Rookitan.

278. Yeemeneh yan maraw Yallak
meesitaay Riba caraamu takkek
duma sin maaluk Amot Ribak
fulah Raqteemih guran caba
Nummah moominiin tekkeenik.

279. Tokkel isin Yalli sin kak
waaseemik Raqtaanam abe
wayteenik, Toysa Yallaa kee kay
farmoytak Qeb Siinih yanim
ixiga, isin Yallal gacteeniih Ribâ
maalih makmo cabteenik, Toysa
sin maaluy Sinaamat magoytah
litoonuk Amo liton fula edde
hee kalah, tonnal isin Sinam
matadlumaanaay sinam sin
matadluma.

280. Magoyta elle tan numvuy tu-
elle gibdi usuk woo magoyta
yaceemih dudda Aalle wee
kaa tekkek, Toysa Yalli tu-
kaal xabbacoysah gide kaah
Qambaltaanam Siinil tan,
isin magoyta edde tan numuh
woo maalu inkih kaah cabee
kee hinnay tu-kaah kak cabe
takkeeniih wohim Sadqhatah
Siinih orobtam kayrih Siinih
Aysuk Raqta, woh muxxok lem
yaaxige mara tekkeenik.

281. Sinaamey Yallâ fanah edde
gacsimtoonu waytan Ayrok
(Qhiyaamah Ayró kinnuk)
meesita, tohuk lakal kulli Nafsi
maqaanek Abem hinnay umaanek
Abeemil dudda-luk galtime-le
Akeeral usun Andullume kalah.

282. Yeemeneh yan maraw Abuuduh
yimixxige waktî fanah ittâ luk
taamitteenik, Toysa woo magoyta
le waktil uktuba maali dacayrii
kee ittawwayak, Qadaalat-le
Numuy kutbe yaaxige magoytak
sin fanal tanim yaktabay, kutbe
Aba num Yalli kaa elle Barse
innal Qadaalatal kutbe Abam
cine waay wohuh kaah Seeceenik
kollay, Toysa too kutbe Abay,
cakki (magoyta kinnuk) elle yan
num kaah warisay isil tanim,
Yallay kay Rabbi kinnik meesitay,
isil tan magoytak tu-daggoyse
waay, Tokkel cakkķki (magoyta
kinnuk) edde yan num kasmaliy
isi maalu Baddaaha tekkek hinnay
Saldii kee idaltuy Boola-le tekkek,
hinnay usuk duuday magoytak isil
tanim warsam duude waa tekkek,
Toysa kay Awlayti kaat tanim
Qadaalatal warisay, sin labhak
(muslimiin labha kinnuk) Namma
Numuy wohul Sumaagqitta
Sumaaqisa, Tokkel Namma
Numuy Sumaq elle haytaana
Aancee week, Toysa Sumaq
marak inki num kee Namma
Barray Sumaaqat kak leeddaanay
Sumaaqitta gurrusa, woo Namma
Barrak tiyak teyna woh hawwente
tet tekkek ken Nammayak tiya
Akatto kassissamkeh, Sumaq
mari Sumaaqah ken Seeceenik
Sumaq cine woonay, magoyta-le
waktil taktubeenimik mataqbina
daggowtay hinnah tamaggay,
tama magoytay Yalli kutbeh

sin kah Amrise Yallih xaqul

kay madqal Qadaalatah Aysuk
Raqtaah Sumaq diggah Aysuk
Raqta, magoyta takkeh gidee kee
tet edde yaceenim kak faxximta
waktit Agay-waagite waytaanamal
xayuk Raqta, kinnih immay
tellemmoy Aracal takkey sin
fanal mariiy mari gabak Beysitay
magoytah Raaqe wayta tekkek,
Tokkel Aktube waytaanamah
dambi Siinil mayan, sittin fanal
tellemmo Abittan waqdi Sumaq
haysita sumaq haysittaanam
kacanu-lek, cakki-le num kee
cakki elle yan num kutbe Aba
num kee Sumaq num duude
waanamat ken Biyaake woonay,
tonnaah kutbe Aba maraa kee
Sumaq mari kutbeh keenih ceyte
mara hinnay Sumaaqah keenih
ceyte mara Biyaake woonay
kutbe Aba mari kutbe makot
Abaanamat, hinnay Sumaq mari
Sumaq cinaamat ken Biyaake
waay, yalli sin kak waaseemik
Raqtaanam abe wayteenik, Toysa
Diggah toh Siinik Yallih Amrik
Awqiyya kinni, Yallak meesita
Yalli Addunyaa kee Akeeral inkih
sin tanfiqem sin Barse-lek, Yalli
usuk ummaanim Yaaxigi kinniih
sin caagiidak kaak Qellittam
matanaay sin elle galtele.

283. Isin gexsô maray Safarah yani
tekkeeniih magoyta Siinih
yaktube num gee wayteenik,
Toysa duyye-le numuh kay
duyyeh waas takke duyyek tu-
kaah Acuwa, magoyta edde tan
num magoytak isit tanim Acuwu
haam fanah, Tokkel mariiy mara
Siinik yeemenek kutbee kee
Sumaq marah Siinik faxximtam
matan, Toysa tuh yeemenen num
kaa kah yeemenen Amaanat
yacaay, usuk Yallay isi Rabbi
kinnik meesitay kaa yeemeneh
yan num ganaamak, magoyta
edde tan num magoytak isit tanim
yengeddeeh wohut matre maraw
Sumaaqah sin Seeceenik woo
Sumaq maaqarina, woo Sumaq
yaaqure num, Toysa Diggah usuk
lubbi kak yoome num kinni, Yalli
isin Abba haytaanam yaaxigeeh
tu-kaak maqellittaay sin elle
galtele Akeeral.

284. Qaranwal tanim kee Baaxô Bagul
tanim inkih Yalli-le, Sinaamey
isin sin Nafsit tanim tuybulleenik
hinnay Qellisseenik Yalli woo
hiimih Cisab inkih Siinik Abele,
Tokkel Yalli isih faxa marah
dambi cabaah isih faxa mara
digaalah, Yalli ummaan iimih
dudda-li kinni.

285. Yallih farmoyti kay Rabbik
Qhuraanak kaal obsimtem
Nummayseeh moominiin
Nummasseh, Yallih farmoytaa kee
moominiinik kulli num Yallaa kee
kay malaykaay kay kitoobaa kee
kay farmoytit inkih Nummasseh,
Nanu (Yallih farmoytaa kee
moominiin kinnuk) inkih iimaanal
kay farmoytiitik Numtin fan
keenik mabaxisna Yahuud kee
Nasaarah innah, Yallih farmoytaa
kee moominiin inkih Ni-Rabbow
wacyik oobissem Noobbeeh woh
inkih oggolleeh Ni-dambitte

neh cabtaamah koo kallacna,

nek gacim koo fanah yakke
Qhiyaamah Ayró iyyen.

286. Yallih diini xabciniih Yalli Nafsi
duude waam Nafsil mahaa usuk
duudam Akke waytek, Nafsi
maqaanek Abiteemih meqe galto
leeh usuk umaanek Abiteemih
uma galto kay Amol tan, Ni-
Rabbow fardi nel Abteemik
tu-hawwennek hinnay nee
kak waasseemiy hoxak Abnel
nee makataatinaay nee elle
madigaalin, Ni-Rabbow dumi
ummattak uma maral digaalah
diini taamoomik Qilsiih gibdim
keenil kah hayte innah, Diini
taamoomik Qilsiih dudda kah
Aalle waynam nel mahaysin,
Ni-Rabbow dudda kah Aalle
waynam diinii kee Baloolik Ni-
Amol mahaysin, Ni-Rabbow
Ni-Dambittey Abne nek duugaay,
Qaybi nek usturaay isi Racmatah
neh Racmat Atu Ni-Awlaytuy nee
cata kinnitok, Toysa Ni-Rabbow
koroositeh yan maray ku-diini
yangaddeek iisa neh Acuy ixxica
moominiiney.


1. Alif- Laam-Miim (edde faxem
Yalli Yaaxige).

2. Usuk Yalla, kaak-sa Qibaada
cakkisita Yalli mayan, usuk dudda-
le manoleeh maraba, usuk isi ginoh
Amol yaniih isi ginoh maceyta.

3. Nabiyow Yalli Qhuraan cakkil kol
oobise, kitoobak kok duma obtem
Nummaysak, tawraat kitab kee
Injiil kitab oobise.

4. Yalli ama Namma kitab (tawraat
kee injiil kinnuk) Qhuraan
kitab oobak Naharat oobise
Sinaamak kaa kataate marah
tirto yakkemkeh, Yalli Qaraanak
oobise kitooba cakkii kee deedal
ittak edde Baxisuh oobise, Diggah
Yallih Aayoota dirabboyse mari
gibdi digaala-le, Yalli mayso-li
isi Amri cine maral cane gacsam
duuda Rabbi kinni.

5. Diggah Yallak Baaxol tanim kee
Qaraanal taniimik tu-kaak ma-
Qellitta.

6. Yalla kinni sin inaanih maxaxal
isih elle faxa innal sin gintaah
weeloola Siinih taceem, kaak-sa
cakkil yaqbuden Yalli mayan, Yallı
mayso-li Naggaara.
7. Nabiyow Yalla kinni Qhuraan
kitab kol oobissem, mascassa
Baxxaqqa kak itta Aayoota kaak
tanih, is madqooqik inaytay elle
yaduureeniih elle keltan Asli kinni,
Aka Aayootay maqna kak itta
celtay maggo fooca-ley Aslih tan
Aayoota fan gacsan waqdi, maqna
kak Baxxaqqa itta kaak tanih,
lubbitte cakkik kak daggawtaah
kak Biyaakitta marah tu-gactek,
toysa usun maqna itta kak celta
Aayoota kaak kataatan fitnâ
guranah Sinam cakkik makaanaah
maqna kak Sinnih elle faxan
gurral yafdigeenim edde gurrusak,
tama Aayootak maqna Yallak-sa
taaxigem matan, ixxigal diggi itta
mixigwa (ixxiga-le mara kinnuk)
Ama Qhuraan Nummasneh
usuk inkih Ni-Rabbih xaquk kay
farmoyta Mucammad ġa
Arrabat yemeete iyyan, Qhuraanal
taniimil kas-kassoowa mari mayan,
Qaafiyatah yan kas-le mara Akke
waytek.

8. ixxigal diggi itta mixigwa Ni-
Rabbow Ni-Lubbitte iimaan kee
cakkik mamakin tirri nee hayteek
lakal, ku-xaquk isi muxxoh farakka
iyya Racmat neh Acuw, Diggah
Atu kaxxa mattaccoo-le Rabbi
kinnitok iyyan.

9. Ni-Rabbow diggah Atu Agay-
waaga edde Anee wayta Ayró
(Qhiyaamah Ayro kinnuk) Sinam
kobxise kinnito, Diggah Yalli isi
Naqoosa kah xagnisem mamaka.
10. Diggah koroositeeh cakki
yengeddee marah ken maali inki
innah tu-keenih maxiqaay ken
xalay tu-keenih maxiqa Yallih
digaalak Addunyaa kee Akeeral,
woo mari usun girâ Boco kinnon
Akeeral.

11. Koros Yallih farmoytiitit Abtah
tan dirabboysiyyal firqawnaa
kee firqawni maraay keenik
duma Sugte korosuy Ni-Astooti
dirabbosseh inna ken caagid,
tokkel Yalli ken dambitteh
Sabbatah ken yibbixeeh ken
digaaleh, Yalli isil koroositeeh isi
farmoytit dirabboyse maral gibdi
digaala-li kinni.

12. Nabiyow koroosite marak diggah
isin Addunyal Buksumettoonuuh
Siinik Ayse-lon, Qhiyaamah Ayró
jahannam giral kobxisimetton,
jahannam girá is manxu gacta
fidooy keenik ixxic.

13. Nummah yahuudey Badri Saaku
Qeebih tongoorowe Namma Buttal
kaxxa Astay elle kas-kassowtaana
liton, Yallih gital Qeb Abta Buttaa
kee Aka Buttay koroosittel,
moominiin Butta koroositte Butta
Namma Addah Sinnil gactam
keenik table, koros keenil Sidiica
Addah gacak Yalli wohut iimaan
keenih maqarroysamkeh, Yalli isi
Naqoosak isih faxa mara isi catot
maqarroysaah Qokla, Diggah
tohut elle kaskassowan Asta tan
Sorkocobbaxi intih yableh yan
marah.
14. Seehadat Agabuuy xaylooy maggo
maaluy Buuloh yanik dahab kee
Qado lakqooy Qaxmeqe faarisiiy
Affara xiyyuu kee Buqrê Baaxoh
kacanu keenit Bilqisimte, toh
Addunyâ manoh dago duyyê Baxa
kinni, Yalli isi xaqul Qaxmeqe
gacsimeyna-le Moominiinih
(jannat kinnuk).

15. Nabiyow Yallak meesita marah
ken Rabbih xaqul too edde yabne
Addunyâ Bilhadak kayrih taysem
Siinih warsoo? keenik ixxic,
jannootay weeqaytitte guba kak
gexxa-lon, usun teetil waarak,
Agabuy Qaboolaa (mayangalii
kee xalay Sarure kinnuk)
kee wasookaay cal umaanek
Saytunnoowe teetil-lon, wohuk
inkih tayseemih Yallak kacanuu
kee leeda-lon, Yalli isi Naqoosah
caaloota yaaxigeeh ken taamoomi
yaba-li kinni.

16. Ama Yallak meesita mari usun
Ni-Rabbow nanu Diggah koo
Nummasneeh ku-farmoyta
Mucammad katatnehik Ni-
dambitte neh cabaay girâ digaalak
nee Naggos iyyan.

17. Ama edde yabne mari usun
Yalli kicnim Abaanam kee Yalli
Niqbiimik sinni yabbixeeh ken
geyte musiibal yasbire mara,
iimaan kee maxcoocaay Abnitte
kak Nummatteeh Yallih Amri
oggolaah kaah Rammita mara,
Yalli keenih yecee maaluk
Sadaqhatah tu-yaceeh Barak gimo
(Maaci Bar kinnuk) Yallak dambi
cabti essera mara kinnon.

18. Diggah Yalli usuk isik-sa
Qibaada cakkisita Yalli Anee
waamah Sumaaqiteh, malaykaa
kee ixxiga-le mari Yalli inkittu
kinniih Qadaalatal Soolaamah
kaah Sumaaqiteh, inki Yallak-sa
Qibaada cakkisita Yalli mayan,
Yalli mayso-li Naggaara.

19. Diggah Yallih xaqul diini
deqsittaah Yalli kicniih isi
farmoytit edde Ruubem
islaam diini kinni, kitab kah
yontocowwime mari itta mawanna
farmoytit Ruubiyyaa kee kitoobah
oobiyyal islaam diinit culaanamih
ixxiga keenih kak Amma itteek
lakal Akke waytek Sittin fanal
lon kuxe waynan kee caddok
taturuh, Yalli kay inkittinaanee
kee kay dudda tascassee Astooti
yangaddee marah, toysa diggah
Yalli cisab sissikiih umaanek Abak
Sugeenimil ken galtele Akeeral.

20. Nabiyow kitab mari Sumaq
keenil Soolisseek lakal Yallih
inkitoysiyyal koo yengeddeenik
toysa keenik ixxic:anu inni
nafsi Yallih Qibaadah caglise,
moominiiniy yoo katatte sinni
nafsi Yallih Qibaadah caglisse,
kitab kah yontocowwime maraa
kee Qarabak Yallat Agleyta haa
marak taslumeenii? Keenik ixxic,
tokkel yuslumen ken tekkek,
toysa Nummah tirri iyyeenih,
usun wohut derre cabba heenik,
toysa Nabiyow cagalah diini
gudduysiyyak-sa kol tanim matan,
Yalli isi Naqoosa yaba-li kinniih
ken caagiidak kaak Qellittam
matan.

21. Diggah Yallih inkittinaane
tascassee Astootii kee Qhuraan
Aayoota yangaddeeh Ambiya cakki
maliinoh Qida mari, Sinaamak
Qadaalatal Amrisa mara Qida
mari, tokkel ken Qansarissa
digaalah ken Aytikumus Nabiyow.

22. Woo mari usun Addunyaay
Akeeral taamoomi kak Bayteeh
Yallih digaalak ken cata mara
malon.

23. Nabiyow kitaabak ixxigâ maglab
kah yontocowwime mara (yahuud
kinnuk) matablaa? Yallih kitab
(Qhuraan kinnuk) fanah Seeciman
itta elle weenimik ken fan
Baxsamkeh, tohuk lakal keenik
horta Yallih mekla cinteh woo
horta cakkit derre cabak.

24. Usun too cakkit derre kah
cabeenim, Diggah gira inki innah
nee maxagta loowo-le Ayrooray
dago Akke waytek iyyeenimih
Sabbata, sinni diinil diraabah
ginnaasitak Sugeenim ken
duquurusak Sugteemih Sabbatah.

25. Tokkel ken caalat manna Akkelee?
Agay-waaga sinni Ayrot Cisaabah
ken kobxisnu wayna waqdi,
kulli nafsi Abba heem kaah edde
dudsumta Ayro (Qhiyaamah Ayro
kinnuk) kinni usun Andullume
kalah.

26. Nabiyow isi Rabbi kallacak Yi-
Rabbow Reeda inkih lem koo Atu
Reeda isih faxxa marah taceeh
isih faxxa marak Reeda kaltaah
Seelabtah, Atu Addunyal isih faxxa
mara fayya haytaah taysiiseeh
isih faxxa mara Ramma haytaah
xixxibissa, Yi-Rabbow kayri inkih
ku-gabat yan, Diggah Atu ummaan
iimih dudda lito ixxic.

27. Yi-Rabbow ku-dudda tascassee
Astootik Atu Bar Laqot culussaah
Laqo Barat culussa, Rabteemik
Nuwwam tayyaaqeeh Nuwwaamak
Rabtem tayyaaqe, isi ginok isih
faxxa mara Cisab maleh tarzuqhe.

28. Moominiin koroosite mara
Awlaytiitiy cato edde faxxah
haysite waytay moominiin cabba
heenih, tamah Aba mari, toysa
usun Yallih diinik tul mayaniinaay
Yalli Barih keenik yan, Boola
teelleeniih ken umaanek meesih
meesittan sin Akke waytek, Yalli
isi digaalak sin meesiisa kay Amri
cinten sin tekkek, ginok gacim
inkih Yallâ fanah yakke Cisab kee
galtoh.

29. Nabiyow moominiinik ixxic
:isin koros kacanuk Alilwat
litoonum Qellisseenik hinnay tet
tuybulleenik Yalli tet yaaxigeh,
Yalli Qaranwal tanim kee Baaxô
Bagul tanim inkih yaaxigeh, Yalli
ummaan iimih dudda-li kinni.

30. Qhiyaamah Ayroy galtoh Ayro
kinni kulli Nafsi maqaanek
Abem kee umaanek Abba heem
Aracal geya, Diggah usuk isi uma
taamoomii kee isi Nafsih fanat xer
wakti gacam ikcinni haa, Yalli isi
digaalak sin meesiisah, Yalli gibdi
digaala luk isi Naqoosah Nacror-li
kinni.

31. Nabiyow ixxic: Sinaamey Yalla
tikcinen sin tekkek, toysa yoo
Nummaysaay yoo kataata Yalli sin
Akcineleeh dambitte Siinih cabe-
lek, Yalli dambi cabti-li xuwaw-li
kinni.

32. Nabiyow Yallih Amrii kee kay
farmoytih Amri oggola keenik
ixxic: cineeniih derre edde caben
ken tekkek, toysa Diggah Yalli
koroosite mara makicni.

33. Diggah Yalli Nabii Aadam kee
Nabii Nuucuuy Nabii Ibraahim
kee kay Buxah maraay (Nabii
Ismaaqiliiy Nabii Iscaaqh kee Nabii
Yaqqhuub kee ken xayloh Ambiya
Nabii Mucammad ĵzsaseńýķ
edde Anuk) Qimraan Buxah
marak (Nabii Qiisa keenil luk
Anuk) Yalli ken dabaanih marak
Nubuwwannuh ken dooriteeh ken
muxxuseh.

34. Tama Ambiyak mariiy mari
Samadak keenik yan Nasabal usun
diinii kee maqaanel itta ceelak
Yalli Nubuwwannuh ken doorite,
Yalli isi Naqoosah Maxcooca
Yaabbi ken caaloota yaaxigi kinni.

35. Nabiyow Qimraan Barra Maryamal
tussukuqe waqdi ittem keenih
cusey:Yi-Rabbow xalaayak Yi-
Bagut tanim cagalah ku-Qibaadah
Axbuuxuh innil heek Yi-Rabbow
yok oggolaay yok Raabit, Diggah
Atu Yi-kallaci taabbeeh Yi-Niyat
tanim taaxigehik.

36. Tokkel Qimraan Barra Maryam
xalte waqdi, diggah Yi-Rabbow
Anu Say-Baxá xale itte nadaamitak
Yalli is xaltem aaxaguk, Lab-
Awkay Anu faxe Say-Awkáh inna
hinna, Anu kaa kah faxe Beytal
maqhdis taamah usuk fulak teetik
Raaqaamih Sabbatah, Diggah
Anu Maryamal tet muggaaqiseeh,
Diggah Anu tet kee tet Samad
(Raddi) Atu isi Racmatak teyxeere
Sheytanak koo keenih eleelitaah
kay umaanek ken cattam koo
essera itte.

37. Tokkel Maryam tet Rabbi
Qaxmeqe oggoluh teetik oggoleeh
Qaxmeqe maynubuh tet yeynebe
maqaanel, Nabii Zakariyya tet
dacriseeh tet caagidil Sooleeh
tet yeynebeh, Nabii Zakariyya
is Qibaada elle Abitta Qari teetil
Culinnaanih waqdi tet xaqul Quusi
(caxâ mixu) geya Maryamey tahim
ankek litoo teetik iyye? Usuk
Yallih xaquk yan Caxâ mixuuy,
Diggah Yalli isih faxa mara Cisab
maleh yarzuqhe kaak itte.
38. Too waqdi Nabii Zakariyya
Yalli Maryam isi Rizqhik edde
konnabisem yuble waqdi, isi Rabbi
xaaqeeh Yi-Rabbow isi xaquk
meqe Samaday (Raddi) Barkat-le
yoh Acuy, Diggah Atu koo xaaqe
marih xaaqo yaabbi kinnitok iyye.

39. Tokkel usuk Qibaada elle Aba
Aracal isi Rabbih foocal Salaatah
Soolak kaa kallacak Suge waqdi,
Malayka kaah Secteh, Diggah
Yalli Yacya deqsita Baxal koo
Aytikumusa usuk Yallih Qangarat
Yaabaku waa Nabii Qiisa Yallih
Farmoyta kinnim Nummaysak,
usuk (Nabii Yacya kinnuk) isi
marak Abbah Anuk, usuk Yallak
meesih Agabuu kee dambittek isi
Nafsi Ayxeerak, meqe Ambiyak
Nabiik teyna yakkeemil koo
Aytikumusa Yalli kaak itte
malayka.

40. Nabii Zakariyya Wallitak
Qajibsitak Yi-Rabbow Awka
mannal geyaa? Nummah kaxxiina
yoo gufteeh Yi-Barra maxalaytoh
tanik iyye, tonnaah Yalli Qajiibik
tan Abnittek isih faxam Aba kaak
iyye Yalli.

41. Nabii Zakariyya Yi-Rabbow Yi-
Barra Baxal tussukuqqem elle
Aaxige Asta yoh ab iyye, Yalli
kaal gacisak Asta kok atu Sidiica
Ayrooy Sidiica Barih gide Sinaamâ
luk yabtam duude wayya haytaama
Ascossil keenil luk yabta koo Akke
waytek Atu Nagay Qaafiyatah
Anuk, atu isi Rabbi maggom
cusaay carraay Saaku Salat kaah
Ab kaak iyye Yalli.

42. Nabiyow Cus, malayka Maryamey,
Diggah Yalli isi taaqatah koo
dooreeh uma taamoomii kee
Wasaakatak koo Saytunnoyseh, ku-
dabaanih Agabuk koo dooreeh koo
muxxuseh Abba maleh Baxa xaltu
Waytaamih Sabbatah malayka
teetik itte waqdi.

43. Maryamey ku-Rabbih taaqatak
makatin kaah Aqunxiyak, kaah
kummaataay Rukuuq Ab Salaatah
Rukuuq Aba marâ luk teetik itte
malayka.

44. Nabiyow too Nabii Zakariyyaa
kee maryamak kol maaqne xaagi
Qellitte xaagittek Wacyih kol
oobisnaama Atu maryam yahuud
mixigwa iyyi keenik tet yaynabee
Axcuk sinni kalooma Saami
caxxah Qambisen waqdi atu
ken xaqul masuginnito, usun tet
maynubul itta ween waqdi Atu ken
xaqul masuginnito Nabiyow.

45. Nabiyow cus Atu wokkel
masuginnito malayka Diggah
maryamey Yalli isik tan Qangarat
geytimu waa Awkay migaq kak
masiic maryam Baxa Qiisay
Addunyaay Akeeral kaxxa konnaba
leeh Yallih xaqul Qhiyaamah Ayró
Yalli xayyoysiteh yan marih loowot
yanil koo Aytikumusa Yalli, teetik
itte waqdi malayka.
46. Nabii Qiisa yaabukek lakat
sinaamâ luk handuulut anuk yaabe-
le, yenbeeh Casiitalih Anuk Yalli
Wacyi kaal oobisa waqdi yaabeleeh
usuk meqe Ambiyah loowot yan.

47. Maryam tama caagid Qajibsitak
itteh;yi-Rabbow Baxa geyam
mannal yoh takkee? Seehadayti
digibih yol maxayyoowinnaay anu
dalweyna hinniyok itte, malaykatti
(jibriil kinnuk) teetik iyyeh, Nabâ
Yallih caagid tamannaay usuk
isih faxam gina, usuk caagiidak
caagidik teyna meklaah ginam faxa
waqdi, toysa cagalah woo hiimik
tik iyyaah edde takke iyye.

48. Yalli kutbee kee ixxigaay maxcô
diggaa kee tawraataay injiil kaa
Barse-le.

49. Israa-iil xaylô fanah Yalli
farmoytah Anuk kaa Ruube-le,
Diggah Anu sin Rabbik anu Yallih
farmoyta kinniyom Siinih tascasse
Asta luk Siinih emeete, woo Asta
is, Diggah Anu kallak kimbirô
weelo leh innah tanim Siinih
weeloysaah gina, tokkel ufuy teetit
haah Yallih idinih Rooci-le kimbiro
takke, Namma inti-luk Aabuke wee
Seehadaytuu kee Baras-li ursaah
Qaffoysaah Rabe mara Aynuwwe
Yallih idinih, isin takmeenim
kee sinni Buxaaxih Addal
daanissaanam Siinih Warseyyo,
Diggah tohut Anu Yallih farmoyta
kinniyom Siinih tascasse Asta
edde tan, isin Yallih inkittinaane
Nummaysa mara tekkeenik keenik
iyye.

50. tawraat kitaabay yok Naharat
yemeete Nummaysak emeete,
Yallak yol oobe wacyil tawraatal
Siinil carammowteemik tu-Siinih
calalloysuh emeete, anu Siinik
Axceh Aniimih Sumaq takke Asta
sin Rabbik Siinih luk emeetek,
toysa isin Yallak meesitaay Anu
Yallak sin gudduysaamay sin kah
Amrisa yok oggola keenik iyye
Nabii Qiisa.

51. Diggah Yallay Anu fan sin kak
Seecah Ani, usuk Yi-Rabbiiy sin
Rabbik, toysa dibuk kaa uqbuda,
tama sin fan kak Seecah An giti
usuk massa-le gita kinni.

52. Tokkel Nabii Qiisa yahuud
koroosannul diggi itteeh is
Qidoonu waanam keenik yeexege
waqdi, isi kataysiisiy dooriteh
Seeceh;Yallih diinih catoh iyyi yoo
Qoklaa? KĶKeenik iyye, Nabii Qiisâ
kataysiisiy cawaariyyuun deqsittay
doorimte, Yallih diini cataah Qokla
maray kaa fan seeca nee kinni
iyyen, Nanu Yalla Nummasneeh
koo katatnehik Atu Diggah nanu
yuslume mara kinninoomuh neh
Sumaaqit kaak iyyen.

53. Ni-Rabbow Atu injiil kitaabal
oobissem Nummasneeh ku-
farmoyta Nabii Qiisa katatnehik,
ku-inkittinaaneh Sumaaqiteeh
ku-Ambiya farmo guddusseemih
Sumaaqite marâ (Nabii Mucammad
Jcsakeýķe ummatta kinnuk) luk
nee uktub iyyen.

54. Israa-iil xaylok koroosite mari
Nabii Qiisah uma malah malse
ganot kaa Qidaanamkeh, Yalli
Nabii Qiisa weelal kaa warse
umeynal Qideeh Qiisa kaa
yekkeleeniih kaa Qideenih, tokkel
Yalli Nabii Qiisa Qaran yeyyeeqe,
Yalli uma malah malsa marak
Aysuk Raaqa.

55. Nabiyow Cus, Yalli Nabii Qiisak
Qiisaw atu Rooci-luk Qaraanâ
fanah fayya koo heeyyooh
Qumri kok yamurruqe waqdi
koo Qiddeyyooh tama koroositeh
yan marak koo cateyyooh koo
Naggoyseyyo, ku-diinil koo kataate
maray Nabii Mucammad zsa
Rubsuma waqdi kaa Nummaysa
koroosite marak Amol heenno
Qhiyaamah Ayrô fanah, tohuk
lakal gacim siinik inkih yoo fanah
Akke-le, tokkel isin Qiisâ caagidik
itta elle waak Sugeenimik sin fan
mekleyyo iyye Yalli.

56. Tokkel Nabii Qiisâ Nubuwwannul
koroositeh yan marah tu-gactek,
toysa usun Addunyaay Akeeral
gibdi digaalah ken digaaleyyo,
usun Yallih digaala keenik waasa
cateyna malon.

57. yeemeneeh meqe taamoomi
Abbaasite marah tu-gactek, toysa
Yalli ken meqe taamoomih galtoota
dudda-luk keenih Acee-le, Yalli
koroosannut isi nafsi yudlume
mara makicni.

58. Nabii Mucammadow ġzsaseio
tama Nabii Qiisâ caagidik kol
nakriyeeh kol maaqnam Baxxaqqa
itta Astootiy ku-Nubuwwannu
tascassee kee Qhuraanay diggi
ittam Addal kak taniy cakkii kee
deedal ittak Baxsa Agay-waaga
mali usuk Yallih xaquk yanim.

59. Diggah Nabii Qiisa yalli Abba
maleh kaa gineemih ceelallo Yallih
xaqul, Nabii Aadamay yalli ina
maleh Abba maleh Burtak gineh
ceelalloh inna kinni, tohuk lakal
Yalli Seehadaytu tik kaak (Nabii
Aadam kinnuk) iyyeeh edde
Seehadaytu yekke.

60. Nabii Mucammadow ġzsateiiço
tama Nabii Qiisâ caagidik kol
maaqnem Agay-waaga sinni cakkiy
ku-Rabbih xaquk kol yemeete
kinni, toysa atu tohut Agay-
waagitah yan marih num makkin.

61. Nabii Mucammadow åsa
maryam Baxa Nabii Qiisâ caagidik
woh Baxxaqissam ixxigak koh
temeeteek lakal kay caagidil koo
giddiya marak, toysa Ni-Xayloo
kee sin xaylooy Ni-Agabuu kee sin
Agabuh secnay, nanu ninni nafsih
Namaatek isin sinni nafsih Ama,
tohuk lakal Yallat xaaqimnaah,
Nabii Qiisâ caagidil nee kee Siinik
dirab yecee mara Ni-Rabbow isi
Racmatak eyxer Axcenno keenik
ixxic.
62. Diggah Nabii Mucammadow
Jcsaleńiķe tama Nabii Qiisâ
caagidik kol maaqnem cakkiiy
Agay-waaga mali, hebeltô Yallay
Qibaada cakkisita mayan inki
Yallak-sa, Diggah Yalli usuk
Mayso-li Naggaara.

63. Tokkel Nabiyow usun
Yalla inkittoysaanaah koo
Nummaysaanam cineeniih derre
edde cabeenik, toysa diggah Yalli
uma maray Baaxo Baysa yaaxigeeh
wohul ken galtele Akeeral.

64. Nabiyow keenik ixxic:kitab maraw
(yahuud kee Nasaara kinnuk) Qadli
Qangaray nee kee sin fanal massah
tanî fanah Ama, woh Yallak-sa tu-
Aqbude waynaah Agleh tu-kaat hee
waynaah, Yallak kalah gari garu
Yallitteh nek haysite waam kinni,
tokkel usun Yalla inkittoysaanam
cineeniih Ama meqe Seecot
derre caben ken tekkek, toysa isin
kitab maraw nanu muslimiiniy
Yalla inkittossa kinninoomuh
neh Sumaaqita keenik ixxica
moominiiney.

65. Kitab maraw (yahuud kee Nasaara
kinnuk) Nabii Ibraahim caagidil
giddii kee keemaari macah
Abtaanaa? Kulli num Siinik usuk
Ni-diinil Suge Axcuk, tawraat
kitab kee Injiil kitab kaak (Nabii
Ibraahim kinnuk) lakat obte
tet Akke waytek, kaak Naharat
moobinnak isin sin maxco
deedal maxco kinniimil makas-
kassowtaanaa?
66. Isin tamah Siini yahuud kee
Nasaaray Yallih farmoyta
Nabii Mucammad ĵzsaseńíķ
sin diinih caagidiy sin kitoobal
ixxiga kak litoonuuh takeeleenil
kaa giddissaanak, tokkel Nabii
Ibraahim caagidiy ixxiga kak
Aalle waytaanal macah kaa
giddissaanaa? Yalli caagiidak
Qellitti ittem inkih yaaxigeeh isin
mataaxigaanak.

67. Nabii Ibraahim usuk yahuudiitah
masuginnaay Nasraaniitah
masuginna, kinnih immay usuk
Aka diinittek inkih xabanah gacak
islaam diiniy massal yanî fanah
kelta, usuk Yallat Agleyta haa
marih numuh masuginna.

68. Diggah Sinaamak Nabii Ibraahim
katayyu cakkisittam: kaa
Nummayseeh kay diinil kaa
kataate maraa kee tama Nabii
Mucammad fafo kee kay
ummattak kaa Nummayse mara
kinni, Yalli moominiin Awlaytuy
ken cataah ken Qokla kinni.

69. Kitab marak (Yahuud kee Nasaara
kinnuk) horta islaam gitak sin
makkossam faxxa muslimiiney,
usun wohut sinni Nafsik-sa
makkoysaanam malon, usun woh
mayaaxigaana immay.

70. Kitab maraw Yallih Qhuraanih
Aayootaa kee Yalli sin kitoobal
isi farmoytiitil oobise Nabii
Mucammad ġzafeáfy weeloola
macah tangaddeenii? Isin woh
cakki kinniimih sumaaqitak

71. Kitab maraw cakkii kee deedal
sittat macah tasgalleenii? Nabii
Mucammad Åz;aff weeloolay
sin kitaabal taniy isin cakki
kinnim kak taaxigeeni macah
Qellissaanaa?

72. Kitab marak (yahuud kinnuk) horta
Sittak itteh, yeemeneh yan maral
obsimtem (Qhuraan kinnuk) Saaku
nummaysaay laqok ellecabol elle
koroosita usun Agay-waagitaanaah
sinni diinik gacaanamkeh.

73. isin sin diini kataate mara
Akke waytek hebeltô marih
diini manummaysinaay
makataatina;Nabiyow Diggah
tirto Yallih tirtooy diini Yallih
diini keenik ixxic, yahuudey
Nubuwwannuu kee diiniiy
muxxok siinih tontocowwimeh
innah tanim muslimiinik numuh
tantacawwimeemik hinnay
usun sin Rabbih xaqul tu-siinit
haysitaanaah Siinik yayseenimik
ken diini manummaysina ittak
iyyen.Nabiyow keenik ixxic:Diggah
nubuwwannuu kee muxxô mattacco
Yallih gabat taniih isih faxa marah
tet yacee Yallih mattacco farakka
ittaah usuk isi muxxo cakkisita
mara yaaxigi kinni.

74. Yalli isi ginok nubuwwannuu kee
tirto isih faxa mara caglisa, Yalli
usuk kaxxa muxxo-le Rabbi kinni.
75. Kitab marak (yahuud kinnuk)
maaluk maggoomuh taamine
numuy kaa kah teemenem
malmaale kalah koh yacee
keenit yanih, inki diinaarah
taamineemih koh kaa Acee-waa
num keenik yanih, Amok kaak
kate wayteeh Sumaq kaal Soolisa
koo Akke waytek, Diggah tohut
ken Bahtam Diggah usun Qarab
maalu nakmeemih dambi nel
mayanaay usun nee elle kataatan
gita mageyan iyyaanama, usun
woh iyyan waqdi Yallal diraaba
ginnaasitaanam usun woh
Aaxaguk.

76. Yeey!wonna hinnay dambi Siinil
yanih, kinnih immay Yallaa
kee kay farmoytit Nummayseeh
Amaanat yacayu waamah Yallah
hee xagana duudusaah meqe taama
Abaah umaanek yaxxeereemil
Yallak meesite mara, toysa Diggah
Yalli uma taamak yexxeereeh isik
meesita mara kicnih.

77. Diggah Yallah heen xaganaa kee
sinni diraabih xiibat Addunyâ
dago duyyê Baxa xaamita mari,
too mari usun Akeeral Yallih
Racmat kee maqaanet maglab
malon, Yalli Qhiyaamah Ayró
usun edde wallitaanaah tu-keenih
xiqa Yaabah keenî luk mayaabaay
Racmatta-le intit ken ma-wagta,
dambittek ken ma-saytunnoysaay
usun Akeeral ken Qansarissa
digaala-lon.
78. Diggah yahuuduk Hortay tawraat
kitab takriye waqdi sinni Arrob
edde makak Qangara-le Aracak
elle tani innak korsa mari keenit
yan, tama usun korsen yab Yallih
yaabay kitaabak yakriyeeni
takkaleenimkeh, usuk kitaabak
yakriyen yab hinnaay usuk Yallih
xaquk yan yaaba iyyan, Ama yab
usuk Yallih xaquk mayanaay usun
woh iyyan waqdi sinni Addunyâ
Sabbatah Yallal dirab ginnaasitan
usun woh Aaxaguk.

79. Seehadak numuh maxiqta Yalli isi
kitab kaal oobisaah ixxigaa kee
Nubuwwannu kaah yaceem, tohuk
lakal Sinaamak Yallak kalah Yi-
Naqoosa tikaay yoo uqbuda iyyam
kaak mafaxxinta, kinnih immay
kas-leeh ixxiga-le mara tika,

Yalli wacyih Siinil oobise kitab
Sinam Barissaanaah sinnih kaa
takriyeenimkeh keenik iyyaama
Nabii.

80. sin Nabii Yallak Kalah malaykaa
kee Ambiya Taqbuden Yallitteh
haysittaanamah sin mamrisaay woh
iyya num yakkem kaah maxiqta,
Sinaamey sin Nabii koroosannuu
kee Yallih inkittinaane
tangaddeenimih sin Amrisaa?
Tuslumeeniih Yallih diinit
culteeniik lakal mamrisa.

81. Nabiyow cus;Yalli Ambiyak inkih
Ateeban (xagana kinnuk) bee
waqdi kitab kee ixxiga Siinih ecee
yoo tekkek, tohuk lakal Yi-Xaquk
farmoytay isin litoonum nummaysa
Siinih yemeetek, Diggah kaa
Nummassaanaah kaa cattoonu
waytaanamal isin tama xaganaa
kee Ateeban yok Beytaanaah
takeeleenii? Ķeenik iyye Yalli, woh
nakeeleeh kok Betneh iyyen, toysa
mariiy maral Siinik sumaaqitay,
kulli num Siinik sinni ummattal
Sumaaqitay, Anu sin kee sin
ummattal Siinî luk Sumaaqita
keenik iyye Yalli.

82. Tama Baxxaqqah lakal tama
xaganat derre caba mari, toysa woo
mari usun Yallih diinii kee kay
Amrik yewqe mara kinnon.

83. Kitab marak (yahuud kee Nasaara
kinnuk) tama Yallih diinit derre
caba mari, Yallih diinik (islaam
diini kinnuk) kalih diini gurrusaah
faxaa? Qaranwaa kee Baaxô Bagul
tanim inkih Yallah tu-qunxeeh
Yallih Amri oggolteh, faxak
kaak oggoloonay dirkih kaak
oggoloonay, usun Qhiyaamah Ayró
kaâ fanah gacsimaanaah Yalli kulli
num keenik-le taamal galtele.

84. Nabiyow yahuud kee Nasaarak
Yalla Nummasneeh Qhuraanak
wacyih nel obsimtem nummasneh,
Nabii Ibraahimiiy kay Namma
Baxa Nabii Ismaaqil kee Nabii
Iscaaqhaay Nabii Yaq-qhuub
Iscaaqh Baxal obsimtem
nummasneh, Nabii Yaq-qhuub
Samadak (Raddi) Ambiyal keenik
obsimtem kee Nabii Muusaa kee
Nabii Qiisah yontocowwime
Namma kitab (tawraat kee injiil
kinnuk) nummasneh, sinni Rabbih
xaquk Rubsumte Ambiyal obsimmi
ittem nummasneh nanu keenik
numtin fan mabaxisna nanu inkih
Qibaada kaah caglisa marah Anuk
keenik ixxic.

85. Islaam diinik kalah diini gurrusa
num, toysa woh kaak moggolintaay
usuk Akeeral koroositeeh kasaarite
marih loowot yan jahannam giral
waarak.

86. Yallal yeemeneeniik lakal Nabii
Mucammad $zsafeńíķo kee usuk
luk yemeetem cakki kinniimil
Baxxaqqa kah temeete maray
Nabii Mucammad $a
nubuwwannu yangaddee Yalli
mannal tirri ken haa? Koroosannut
isi Nafsi yudlumeh yan mara Yalli
tirri mahaa.

87. Too maray koroositek galto,
Diggah Yallaa kee malaykaay
Sinam Abaaro inkih keenil tanay
iyyaanama.

88. Usun (koros kinnuk) jahannam
giral waarak, digaala dagoh gide
keenik masalcisaanaay dagooh
gide tet keenik mawaddiroysan tu-
malkitoonuh.

89. Koroosannuu kee uma taamat sinni
nafsi yudlumeeniik lakal sinni
Rabbil gaceeh yotoobe maray sinni
taama yessemeqqe Akke waytek,
toysa Diggah Yalli woo marah
dambi cabti-li xuwaw-li kinni.
90. Diggah yeemeneeniik lakal
koroositeeh, tohuk lakal Rabba
iyyaanam fanah koroosannu
ossiteeh elle warree marak Rabi
xayyowwu iyya waqdi Yalli toobat
keenik inki innah moggola, woo
mari usun gitak makkoote mara
kinnon.

91. Diggah koroositeeh usun korosuh
Anuk Rabeh yan marak, toysa
keenik hebeltô numuk Baaxô kibba
dahabak fidah isik kaa Acinnay
inki innah kaak oggolimak
mananna, woo mari usun ken
Qansarissa digaala loonuuh usun
cateynay Yallih digaala keenik cata
malon.

92. Moominiiney isin maqaane (jannat
kinnuk) meeleltan isin sinni
maaluk kicintoonumuk tu-Acuyyu
haytaanam fanah isin Sadaqhatak
taceenim daggowtay hinnay
tamaggay, toysa Diggah Yalli
wohim yaaxigeh.

93. Maaqo inkih israa-iil xayloh
calaalih Sugte israa-iil (Nabii
Yaq-qhuvb kinnuk) isi nafsil
carammoyse maaqo akke waytek,
tawraat kitab obsimak naharat,
Nabiyow keenik ixxic:tawraat
kitab Baahaay kay Addal tanim
Akriya, Nabii yaq-qhuub isi nafsil
carammoysem Yalli tawraat Addal
oobise iyyaanamal Numma yacee
mara tekkeenik, Qhuraan Addal
israa-iil xaylol tawraat oobak
duma Yalli tu-carammoyse weem
taaxigeenimkeh, Nabii Yaq-qhuub
isi nafsil carammoysem Akke
waytek.

94. Tawraat kitab yikriyeeniih cakki
keenih Baxxaqqa iyyeek lakal
Yallal dirab ginnaasita mari, Toysa
woo mari usun Yallal deedal
haysitta daalimiin kinni.

95. Nabiyow Yalli neh warseeh
neh madqeemit usuk Numma
yeceek, toysa isin Nabii Ibraahim
kicniih kaal muggaqsima mara
kinnitoonumut Numma yacee mara
tekkeenik, kay diiniy Yalli Nabii
Mucammad zako Arrabat
madqe kataata Aka diinittek
xabanah gacak, Nabii Ibraahim
usuk Yallah Aba Qibaadat
Yallat Agleyta haa marih numuh
masuginna keenik ixxic.

96. Diggah Naharak Qibaadah Baaxô
Bagul Sinaamah Bakkal (Makka
kinnuk) xissiime Qari usuk Barkat-
le Qariy ginoh inkih tirto-leeh
maqaane-le kinni.

97. Ama Qaril (kaqba kinnuk)
Baxxaqqa itta Astooti tan, Nabii
Ibraahim kaa xiseemih Astah,
Nabii Ibraahim maqhaam kak tiik
teyna:usuk xaay Nabii Ibraahim
elle Soolak Suge kinni, kaa kee kay
Baxi Nabii Ismaaqil Ama Qarih
xiso fayya haak Sugen waqdi, Ama
Qari Cule num Amaanah yaniih
umaaneh num kaat ma-booda, Yalli
tama Qarî fanah yafkuneeniih Cajji
Abitaanam fardi Sinaamal Abe.
faxekkeliiy yanoonay isi nafsii
kee maalut kaa fan gexam

duuda maral, Cajji fardi kinnim
yengeddee mari koroositeh, Toysa
Diggah Yalli Seehadayti Abah yan
Cajjii kee kay taamaay Raqqa itta
ginok inkih gadda-li kinni.

98. Nabiyow keenik ixxic:kitab
maraw (yahuud kee Nasaara
kinnuk) Yallih Aayootay
(Qhuraan kinnuk) Nabii
Mucammadal fcs obtey
Yallih diini islaam diini kinnim
tascassee macah tangaddeenii?
Isin Aaxaguk, Yalli isin Abba
haytaanam yabali kinni.

99. Nabiyow keenik ixxic:kitab
maraw islaam diinit culam
faxa mara macah islaam diinik
wassaanaah isin massa-le giti
mako gita yakkem kaak gurrusak
isin Anu luk emeete islaam diini
cakki diini kinnim Aaxaguk?
Yalli isin Abba haytaanamak ma-
garcitaay sin elle galtele.

100. Yeemeneh yan maraw kitab kah
yontocowwime marak hortâ yab
oggolteenik koroosannuh sin
gacse-lon isin teemeneeniik lakal.

101. Moominiiney Yallih Qhuraanih
Aayoota Siinil Ankirriyimak,
kay farmoyti Siinik Addal Anuk
mannal koroosittaanaa? Yallal
keltaah kay Qhuraan kee kay diini
yibbixixxe num, Toysa Nummah
usuk massa-le gital tirri iyyeh.
102. Yeemeneh yan maraw Yallak
Nummâ meesih meesitaay
marabina isin muslimiinih Anuk
Rabtan sin Akke waytek.

103. isin inkih Yallih diinii kee kay
kitab ibbixaay mafixiixina,
Yallih niqmatay sin Amol yani
kassita, moominiiney islaam
diinik duma Qaduwwih ittak
Sugteeniih Yalli sin lubbitteh fan
iimaan kee islaamanninô kacanul
yesgelleek, tokkel kay muxxooy
kay niqmatah itta kicni tooboko
tekken, jahannam girah heeril
(jahannam girah Booloh Amo
kinnuk) Sugteeniih Yalli teetik
sin naggoyseh iimaanal tirri sin
heemil, Yalli islaamaninnoh
Astooti Baxxaqqa Siinih kah hee
innah, Yalli isi Aayoota Baxxaqqa
Siinih haa tirri ittaanamkeh.

104. Moominiiney Siinik hortay khayri
fanah Sinam Sectaah maqaaneh
Sinam Amrissaah umaanek Sinam
waassa Siinit Tanay, woo mari
usun jannatti niqmatal yoffoofe
mara kinni.

105. moominiiney Baxxaqqa iyya
cakki keenih yemeeteek lakal itta
weeh fixiixe marih inna makkina,
woo mari usun kaxxa digaala-lon
Akeeral.

106. Qhiyaamah Ayró Yallaa kee
kay farmoyta Nummayse marih
foocitte Qaddowtah iftah, Yallih
Amri cineeh kay farmoyta
dirabboyse marih foocitte
dattowtah, tokkel foocitte kak
dattowte marah tu-gactek ken
Sahitak teemeneeniik lakal
koroositteenii? Toysa isin
koroositteenih Sugteenimih
Sabbatah digaala tammoysa
keenik iyyan.

107. foocitte kak Qaddowteh ifte
marah tu-gactek, Toysa usun
Yallih Racmatih (jannat kinnuk)
Addal yanin usun kaal waarak.

108. Nabiyow tamah Yallih Aayootay
cakkil kol nakriyeeh kol maaqna
kinni, Yalli isi gino mayadlumaay
dulmi keenih mafaxa.

109. Yalli Qaranwal tanim kee Baaxô
Bagul tanim dibuk usuk leeh
ginô caagiida inkih Yallâ fanah
gacsimta.

110. Mucammad {zake ummatey
isin ummattak kharih tayse
ummatay Sinam tanfiqey
Sinaamah Rubsumteeh tewqe
kinniton isin maqaaneh
Amrissaanaah umaanek
waassaanaah Yalla Nummassan,
kitab mari (Yahuud kee Nasaara
kinnuk) Nabii Mucammad
{zatike kee usuk Yallih xaquk
luk yemeetem Nummaysinnoonuy
woh khayrih keenih Aysuk ten,
Nabii Mucammad {caseo
Nubuwwannu Nummayse mari
keenit yaniih keenik maggo mari
Yallih diini cineeh kay Amrik
yewqeh.
111. Moominiiney yahuuduk Yallih
Amri cine mari, tu-kalah tu-Siinil
mabaaha sinni Arrabat Ada sin
Aban ken Akke waytek, usun Qeb
Siinit Aben ken tekkek Bukah
derre siinit cabba heelon, tohuk
lakal Siinil keenih cato takku
waytam matan.

112. Yalli xixxibaanee kee
mangacannay keenik (yahuud
kinnuk) kate wayta Amol keenik
hee elle geytiminnaanih Aracal,
Yallaa kee Sinaamak(muslimiin
kinnuk) geyan xaganay sinni
nafsii kee sinni maaluh Amaan
edde geyaana Akke waytek,
Yallak gibdi naqabu luk gaceeniih
xixxibaanee kee tuddagnâ ceyay
Amok keenik kate wayta ken
tibbixe, Diggah woh ken kah
tibbixem usun Yallih Aayootaa
kee Nabii Mucammad įzzaieýo
Nubuwwannu tascassee Astooti
yengeddeeniih cakki maliinoh
dulmih Ambiya Caddok taturuh
Qidak Sugeenimih Sabbatah,
toh Yallih Amri Cineeniih Yalli
hee cadmoomit caddok taturak
Sugeenimih Sabbata.

113. Kitab mari ma-massoowa keenik
hortay Yallih Amril Soltaah
Nabii Mucammad fcac
Nummassey Barti Saaqoota
Qhuraan takriye keenit tanih usun
Salat Abak.

114. Usun Yallaa kee ellecaboh Ayró
Nummaysaanaah maqaaneh
Sinam Amrisaanaah umaanek
Sinam waasan, meqe taamoomit
yasissikeenih, woo mari usun
Yallih naqoosak meqe marih
loowot yanin.

115. Tama moominiin maqaanek
Abba haytam tambay taqunxay
Yallih xaqul inki innah keenik
mabaytaay matangaddimaay galto
kak mawaan Yalli isik meesite
maray maqaane Abbaasiteeh
umaanek yexxeere yaaxigi kinni.

116. Diggah Yallih Aayootal
koroositeeh kay farmoytit
dirabboyse mari ken maali keenih
xiqam maliiy ken xaylo Yallih
digaalak tu-keenih maxiqta,
Addunyaay Akeeral, woo mari
usun girá mara usun teetil waarak.

117. Tama koros Ta-Addunyâ manol
faylâ guran kee meqe xagar xagô
fayxih yaceen maalih ceelallo
gibdi caacayay xabca edde taniy
sinni Nafsi Yallih Amrih cinat
yudlume marih Buqret Boodeeh
finqiseh inna kinni, tonnaah
koros Abitteh tan meqe taama
keenik finqitteh, Yalli wohut ken
madlammo, kinnih immay usun
sinni Nafsi koroosannuu kee uma
taamat yudlumen.

118. Yeemeneh yan maraw sinnik kalih
marak, malah caglisittan maray
Adda kah warissaana keenik
(koros kinnuk) mahaysitina usun
sin caagiida Baysaanamak tu-
maboolaysanak, usun tu- kalaa
kee gibda sin geytam kicnoonuh
Nummah usun Siinih lon naqbih
gibda ken Afat tumbulleeh
ken Alilwa Qellissam wohuk
nabuk Raqta, Nummah usun
siinih loonuh yanin Qadaawatih
Astooti Baxxaqqa Siinih hayne
isin tamahal kas-kassoowa mara
tekkeenik.

119. Moominiiney tamah siini
isin tama mara kicintoonuuh
usun sin ma-kicnon, isin ken
kitoobay Yallih xaquk obte
inkih tet Nummassanaah usun
sin kitab ma-nummaysaanak
mannal ken takcineenii? Usun
Siinit yongooroweenik diraabah
Neemeneh Siinik iyyaanaah
usun dibuk Sittâ luk yanin waqdi
feeraarih exaaxit sinnik Aran
Siinih lon naqabuk gexxaamah,
Nabiyow sinni naqabuu kee
Rookay edde taniinit edde Raba
keenik ixxic, Diggah Yalli
naqabuu kee kuuxe waynaanak
sin Alilwat tanim yaaxigi kinnik.

120. Moominiiney isin maqaanee
kee xannaba geyteeniih sin
toofek, woh korosut umaah ken
Rookissah, Bukaa kee Qabar
innah tanim sin geytek wohut
wallitaanaah keenit meqeh, isin
tisbireeniih Yallak meesitteenik
ken keydi tu-Siinik makala,
Diggah Yalli tama koros umaanek
Abtam yaaxigeeh kay ixxiga
maroh keenit tan.
121. Nabiyow isi Buxak ucud deqsita
Aracâ fanah moominiin Qeebih
elle gactu wayta Arooca keenih
Bicisak tewqe waqdi cus; Yalli sin
maxcooca yaabbi sin taamoomi
yaaxigi kinni.

122. Nabiyow muslimiin macaxih
Buttak Namma Butta Qeebik
Conxitteeh wadir gactam Siinik
niyatte waqdi cus; Yalli wohuk
ken cateeh usuk ken Awlaytuy ken
dacrisa kinnik; Toysa moominiin
kulli caalatal Yallal kelittay.

123. Nummah moominiiney Badri
Qeebih Saaku Yalli sin cateeh sin
Qokleh, ixxuu kee Silac dagiina
Siinit Sugte waqdi, Toysa isin
Yallak meesita kay niqmatal kaa
faatita mara takkeenimkeh.

124. Nabiyow isi kataysis moominiinik
sin Rabbi Qaraanak oobisa
malaykak Sidiica Alfit sin cataah
sin Qoklam catoh sin maxiqtaa?
Keenik itte waqdi Cus.

125. Yeey! Woo Qiki sin xiqele isin
Qebti gibdaabinal sinni Nabiî
luk tisbireeniih Yalli sin kah
Amrisem Abtaanam kee usuk sin
kak waaseemik waasinteeniih
kaak meesitteenik, makki koros
Awayiik Qeebih sissikuk Siinih
Amaate-le sin Saaxisaanam Akka-
luk, tokkel sin Rabbi malaykak
koona Alfi Siinih oobiseleeh sin
edde Qikele is (malayka kinnuk)
isi nafsii kee isi faariisit timixxige
Asta haysitak.
126. Moominiiney Yalli tama Qiku
kalah siinih kah Abem mali, sin
edde Aytikumusaah lubbitte siinik
edde Satta ittankeh iyyaanam
akke waytek, Rikeek maysoh
tanim matan, Yallay mayso-leeh
Abtô Naggarah yanih xaquk tani
tet akke waytek.

127. Yalli Badri Saaku moominiinit
woo cato kah Abem koroosite
marak horta Qidaah hinnay
Qidimik keenik tisillimem
Rookittaah xixxibittamkeh
iyyaanama, tokkel usun (koros
kinnuk) gurrusak Sugen iisak
Buhaanaah xixxibaane luk gacan.

128. Nabiyow Seehadâ caagidik tu-
kol matan, cagalah ken caagid
Yallih gabat yanî ikkal, hinnay
usun Yallal gacaanaah Yalli
toobat keenik oggolah, hinnay
koroosannuk kate weenik Yalli
ken digaale-le, Diggah usun sinni
nafsi koroosannut yudlume mara
yekkeenimih Sabbatah.

129. Qaranwal tanim kee Baaxô
Bagul tanim inkih Yalli-le, usuk
isi naqoosak isih faxa marah isi
Racmatah dambi cabaah isih faxa
mara isi Qadlil digaalah, Yalli
dambi cabti-li xuwaw-li kinni.

130. Yeemeneh yan maraw Ribâ
maalu dirrib dirribuh ossitak
kaa makminaay Yallak meesita
Addunyaay Akeera yaffoofe mara
takkeenimkeh.
131. jahannam giray koroosite marah
Yalli massoysek cibbarsimaay
meesita sin kee tet fanat Reebu
haysitak.

132. Yallih Amrii kee kay farmoytih
Amri oggola, Yallih Racmat geya
mara takkeenimkeh moominiiney.

133. Moominiiney sin Rabbik dambi
cabtî Sabab Siinih takke taaqatâ
fanah isissika, jannatay farakkaley
garbi (Bag-baggi) kak Qaranwaa
kee Baaxô gide yakkey Yalli isik
meesite marah massoysê fanah
isissika.

134. Usun gaddaliinoo kee tuddagnal
sinni maalu Yallih gital yacee
mara, xiqle maray naqabu
Qellisay Sinaamak umam keenil
Bahee marah Qafu Aba kinni,
Yalli meqe maray tama weelot
weeloysime kicni.

135. usun kaxxa dambiy Qaxumaane-le
Abeenik, hinnay Qunxa dambitteh
Abtit sinni nafsi yadlumen waqdi
Yallak xaganaa kee meesisso
kasaanaah sinni dambittek
Yallal cabsu essera mara Yallak-
sa dambitte iyyi cabaa? Num
macaba: usun Aaxaguk Aben
dambitteh Bagul madaffeyan
usun woh dambi kinnim Aaxaguk
Yallal gacaanâ ikkal.

136. Woo maray woo weelot
weeloysimeh galto sinni Rabbik
dambi cabti geyaanama, sinni
Rabbik jannootay weeqaytitte
guba kak gexxa loonumu tet
Addal waarak, dambi cabtii kee
jannat, meqe taama taamite marih
galtoh Nabam meqe.

137. Nummah Siinik duma Yallih
madqooqi dumi ummattal
warrayteh moominiin koros
Qeebit mokkoraamal, toysa
moominiiney isin Baaxô Bagul
gexaay Yallaa kee kay farmoyta
dirabboyse marak ellecabo
kah tekke inna wagita elle kas-
kassowtaanamkeh.

138. Tama Qhuraan Sinaamah cakki
gitih Baxxaqqaay tirto, usuk
Yallak meesita marah kassiisi
usun kaat yantifiqeenimih
Sabbatah.

139. moominiiney sin Qaduwwih
Qeebik maboolaatinaay ucud Ayró
Siinit tekkeemih Ma-Rookitina,
elle caboh iisa-lem Siinik
isin Yallaa kee kay farmoyta
Nummaysa mara tekkeenik.

140. Moominiininey ucud Saaku
muduuma sin xagtek, hinnay
Qidim Siinit yekkek, tokkel
nummah koros Badri Saaku
tamannah tan muduumaa kee
Qidim ken xageh yen, tama
Ayroora Sinam fanal tet gacam
gacisna mariiy falli Bukaah
mariiy falli yayseemil, Yalli woh
kah Abem isi ixxigal dumaak
yeexegem tambulleeh moominiin
kee munaafiqhiin ittak edde
Baxsimtamkeh, Siinik marak
teyni Shahiidih Rabaamal kaa
konnâ Bisamkeh, Yalli isi nafsi
koroosannut yudlume mara
makicni.

141. Ucud gaadul moominiinit
yekkeh yan Buki Yalli yeemeneh
yan mara munaafiqhiinik edde
meexaah dambittek ken edde
Saytunnoysamkeh, koros edde
Baysamkeh Abe.

142. Hinnak Nabii Mucammad
{cgale kataysiisow jannat dubi
iimaanal cultoonu waytaanam
takkaleenii? Qeb kee gibdaabinal
mokkorime kalah, Yalli isi gital
Siinik yingicillee maray Yalli
dumaak isi ixxigal yeexege Siinik
Ambullee kalah, gibdaabinal
yisbire maray usuk dumaak
yeexege Siinik Ambullee kalah.

143. Moominiiney Nummah ucud
gaaduk duma Qaduwwit
tangooroweenim kee Raba
Qaagitak Sugten kaat
tangooroweenik duma, tokkel
nummah isin kaa tubleenih isin
sinni intih kaa wagitak.

144. Nabii Mucammad {caei
kalah kah yanim mali, Nummah
usuk Yallih farmoytay Yallih
farmoytit naharat kak warrayte
Akke waytek, tokkel Qumri kaak
yamurruqe waqdi Rabek hinnay
Qiddiimek isin sin Nabii Siinih
luk yemeete diini cabtaanaah
wadir kaak gacettoonuu? Siinik
isi diinik wadir gacaah korraaqa
num, toysa Yallak inkinnah tu-
makala usuk isi Nafsik tu-kalâ
ikkal Siinik iimaanal diggi iyyeeh
islaam diinih niqmatal isi Rabbi
faatitah yan mara Yalli Qaxmeqe
galtoh ken galtele Akeeral.

145. Hebeltô Nafsi Rabam matakka
yimixxige waktiy Aakume waah
wadirroowe waat Yallih idinih
Raba kaa Akke waytek, Abah yan
taamat Addunyâ galto faxa numuh
Rizqhik kaah kurrumteh gide
teetik kaah Aceenno, Abah yan
taamat Yallak Akeerâ galto edde
faxah yan numuh usuk galtok
edde faxem dudda-luk teetik
kaah Aceenno Akeeral, nanu
moominiinik sinni Rabbi faatite
mara meqe galtoh galtenno.

146. Ambiyak makina Nabii yanii?
Ken kataysiisik maggo maray
meqek korosut Qeb keenî
luk Abek, tokkel muduumaa
kee hinnay Qidimik Yallih
gital ken xagteh taniimih
ma-Boolaatinnoonuuy
sinni Qaduwwih Ramma
maxaccoonuuy maaqunxinnon,
Yalli gibdaabinak isi xagteemil
yasbire mara kicnih.

147. Ama yisbireh yan mari maxcok
iyyeh yenem mali, Ni-Rabbow
Ni-Dambittee kee Ni-Diinih
caagidik caddok edde taturneh
nanim neh cabaay Ni-Qaduwwik
kudnaamak dadooba diggi neh
hayisaay koroositeh yan marak
iisa neh Acuy iyyaanamak-sa
iyyeenim malon.

148. Tokkel woo maray yisbireh
Yalli Addunyâ galto (iisaa kee
xannaba kinnuk) kee Akeerâ
meqe galto (jannat kinnuk) keenih
yeceeh, Yalli meqe maray taama
yeymeeqeeh Niya kaah caglise
kicnih.

149. Yeemeneh yan maraw Yallih
inkittinaanel koroositeh yan marih
Amri oggolteenik usun sin diinik
wadir sin gacse-lon, tokkel isin
finqiteeh kasaarite marih loowot
gacetton.

150. Wonna hinnay Yalli sin
Awlaytuuy usuk sin cateleeh sin
dacrise-lek korosut cato mafaxina,
usuk Sinam catta haytaamak inkih
khayrih Aysuk Raaqak kay Amri
oggola.

151. Koroositeh yan marih lubbittet
meesii kee Qabaabako Qidenno
Yallâ luk Qibaada cakkķisitaamah
Yalli hebeltoh Asta kah oobise
wee numtin-wellitte Yallat Agleh
heenimih Sabbatah, madabaay
orbeyna keenik jahannam gira,
tama madab isi nafsi koroosannut
yudlume marah Nabam uma
madab kinni.

152. Nummah Yalli taysoonu
waytaanamah Siinih hee xagana
Siinih nummayseeh duuduseh
ucud gaadul kay idinih ken
Qidak Sugten waqdi, isin Qeebik
conxitteeniih itta wayteeniih elle
Sugten Aroocal Raqtaanam kee
hinnay woo Arooca cabtaanaah
xannabâ maalu Sinaamâ luk
orbissaanam faxxeeniih, Yallih
farmoytih Amri cinteeniih faxe
gurral sinni Arooca macabina
Siinik iyye waqdi, Yalli iisak
kicintoonum sin yuybulleek lakal
Buki sin yibbixe, tokkel Addunya
(xannaba kinnuk) Siinik faxa
maraa kee Akeeraa kee tet galto
faxa mara kinnitoonum Siinik
Qaddowteh, tohuk lakal Yalli
Bukah sin foocitte sin Qaduwwik
Siinik makeeh kuddeenih sin
mokkoramkeh, Nummah Yalli
Nadaamitteeniih kaal gacteenim
Siinik yeexegeeh Qafu Siinih
Abeh, Yalli moominiin Amol
kaxxa muxxo-le.

153. Nabii Mucammad ġczaieio
kataysiisow isin Abteenim
kassita sinni Qaduwwik kudak
Qale tewqen waqdiy meesii kee
wariggah hebeltô numû fanah
wagte kalah makkoote kalah,
Yallih farmoyti Qebti Booxal
Asseedak gamadak Yallih
naqoosay yoo fanah gaca Axcuk
sin seeceeh isin woh kaak Aabbe
cinteenih, tokkel wohih galtoh
Rookaa kee cisabboowiyya Siinil
oobise Yalli iisaa kee xannabak
Siinik warraytem kee Qidim kee
Bukak Siinit tekkeemih Rookite
waytaanamkeh, Yalli isin Abba
haytaanamak Adda yaaxigi
kinniih tu-kaak maqellitta.
154. Tohuk lakal moominiiney Yalli
Siinih Abeh yan Racmatah sin
geeh yan Cisabboowiyyih lakal
Sattaa kee Saayay siinik horta
(Moominiin kinnuk) Qunduugul
edde yibbixe Siinil oobise,
Nummah Siinik Aka horta
(Munaafiqhiin kinnuk) sinni nafsi
elle Naggoysan innah gabxitte
usun sinni Rabbiiy kay Nabii
kee kay diini cakki dareemu
Akke waah jaahiliyyâ marih
dareemih innah yan dareemuh
dareemen, munaafiqhiinik mariiy
marak caagidik tu-gabat linoo?
Tu-gabat luk suginninoy Qeebih
Awaquk mananninok ittak iyyan,
Nabiyow diggah caagiida inkih
Yalli gabatleeh isih elle faxa innal
tet Aba keenik ixxic, Nabiyow
usun sinni nafsih Addal Qeebih
yewqeenimih Nadaamay koo
Aybullee waanay kok Qellisaana
lon dooritik tu-luk Suginninoy
takkel Qiddiimak manannino ittak
iyyan, Nabiyow keenik ixxic:Ajal
Yallih gabat yaniih isin sinni
Qarwah Addal Suginnitoonuy Yalli
Qidim Siinik elle mekleh yuktkbe
mari Rabah elle yannikissoonu
waan Aroocâ fanah Awaquk yenen,
Yalli woh kah Abem sin Alilwat
Agay-waagaa kee munaafiqhannuk
tanim Siinik mokkoraah Sheytan
was-wasak sin lubbittet tanim
meexaah Saytunnoysamkeh, Yalli
isi ginoh Alilwat tanim yaaxigi
kinniih tu-kaak maqellitta.
155. Diggah Nabii Mucammad
Åzakáiķe kataysiisow ucud
Saaku nammâ Butta (moominiin
kee koros kinnuk) edde
tongoorowe Ayro Siinik kudeh
yan mari, cagalah Sheytan tama
dambit ken kah Qidem dambittek
tu-abeenimih Sabbata, Nummah
Yalli Abeenimik Qafu keenih
Abeh, Diggah Yalli dambi cabti-
li, xiqleeh isi Amri cine marih
digaalat mayasissika.

156. Yeemeneh yan maraw koroosite
maray sinni tooboko korosuk
Baaxô Bagul Safarah gexeenik,
hinnay gaadile luk gaaduh
gexeeniih, tohuk lakal Rabeenik
hinnay Qiddiimeenik Ni-

Xaqul Sugaanaah Qeebih Awqe
wannoonuy Rabak manannoonuuy
Qiddiimak manannon iyye marih
inna makkina, Yalli usun tama
maxco iyyaanamat Rookaay
Nadaama ken lubbittet haamkeh
iyyaanama, Yalli usuk yaynuweeh
Qidah, Yalli isin Abba haytaanam
yabali kinni.

157. Moominiiney isin Yallih gital
Angacalluk Qiddimteenik hinnay
gaaduh gexak Rabteenik Yalli
dambi siinih cabe leeh siinih
Racmate-le, woh khayrih siinih
Aysuk Raqta, Sinam Addunyal
maaluk kobxissaamak.

158. Rabteenik hinnay Qiddimteenik
isin inkih Yallih xaqul Cisab kee
galtoh maagowsimtan Akeeral.
159. Nabiyow Yalli koo kee ku-
kataysis Yallak geyteenih
tanin Racmattah Sabbatah
isi kataysiisih xabbacowteh,
calumoytay lubbi kak gibdih
Suginnitoy ku-kataysis ku-
xaquk fixiixak ten, toysa Atu
kol Baaheenih yaniinimik Qafu
keenih Abaay Yallak dambi cabti
keenih esser, mala faxa caagidih
keenî luk malis, tokkel malak
lakal caagiidak caagidik teyna isi
lubbil tirgiqe koo tekkek, toysa
Nabiyow Yallal kelitaay kibal kaal
hayis, Diggah Yalli isil kelta mara
kicnihik.

160. Moominiiney Yalli sin cateeh
Qokle kaa tekkek, toysa sin
korissaah Siinik taysem matan,
sin xixxibisech sin wacarriyseeh
cato Siinik cabam faxek, toysa
usuk cato Siinik cabeeh sin
wacarriyseek lakal iyyi sin
catam duudaa? moominiin Yallal
kelittay.

161. Ambiyak hebeltô Nabiih
maxiqtaay matakka xannabak
tu-garqaah isi kataysis ganam,
xannabâ maaluk tu-ganoh bee
num, Qhiyaamah Ayró usuk
ganoh Beeh yanim Quukak
baaha Sinam foocal edde
wacarriyamkeh, tohuk lakal
ummaan nafsi Abba heemil galto
dudda-luk kaah tantacawwime
usun edde Andullume kalah.
162. Yallak kacanuu kee leeda
edde tanim kataate num kee
Yallih Amri cineeh kay naqabu
cakkisiteeh kasaara luk gacey
jahannam gira orbeyna kak tekke
numih inna maay kinni? Hinna,
jahannam gira is manxu uma
gacsimeynaay!

163. Jannatti maray Yalli kicnim
kataate Yallih xaqul usun aroocal
ittak muxxu taanah, gira maray
Yalli niqbim kataate girah Addal
Aroocal ittak muxxutaanah, Yalli
usun taamoomik Abba haanam
yabali kinni.

164. Nummah Yalli moominiinih
kaxxa niqmat yeceeh ken
guneh keenik yan farmoyta
keenih Ruube waqdi Qhuraan
Aayoota keenil yakriyeeh uma
caalootaa kee koroosannuk ken
Saytunnoysa, Qhuraan kitab kee
Cadiis ken Barsa usun (koros
kinnuk) tama Yallih farmoyti
Rubsumak duma Baxxaqqa
iyya maxqawitih (mako) Addat
Sugeeniih.

165. Moominiiney ucud Saaku musiiba
sin xagte waqdi, isin Nummah
Badri Saaku korosuk siinit tekkeh
innah taniimil Nammâ Addah
gactah innah tanim keenik geyten
malcina taban keenik Qiddeeniih
Aka malcina taban Seewah keenik
orbissen waqdi, isin siinit tekkem
Qajjibsitak ta musiibaa kee Buki
mannal nee gee? Nanu muslimiin
kinninooh Yallih farmoyti Ni-
Addal yanik itten, Nabiyow tama
sin geyte musiiba sin nafsik sin
geyte isin Yallih farmoytih Amri
cinteenimih Sabbatah, Diggah
Yalli ummaan iimih dudda-leeh
isih faxam Abaah isih faxam
mekla keenik ixxic.

166. Ucud Saaku Nammâ Butta
(moominiin kee koros kinnuk)
tongoorowe waqdi sin geytem,
toysa toh Yalli idiniiy Yallih
meklak tekkeemi, Yalli dumaak
yeexegeh yanim Nummah
teemene moominiin Siinik edde
yaybullem keh Abe.

167. Yalli munaafiqhiinih yan marak
lubbittet yan koroosannu keenik
yaybullemkeh, moominiin
munaafiqhiinik Amaay Yallih gital
Qeb nê luk Aba, hinnay manginta
nek tambullemkeh nê luk gaca
keenik iyyen;munaafiqhiin keenil
gacisak nanu isin Qeb Abtaanam
Siinik Aaxaginninoy Qeb Siinî
luk Abak neneeh sin kataatak
nen itte, usun (munaafiqhiin
kinnuk) Woo Saaku keenik caagid
iimaanak koroosannul xayuk yen,
usun sinni lubbittet Sinnoonum
sinni Afittek iyyan, Yalli usun
munaafiqhannuk Qellisaanam
keenik yaaxigeh.

168. Tama munaafiqhiinih yan
maray Qeebik daffeyak Raaqe
sinni toobokoy munaafiqhiinih
taniy muslimiinî luk Qeebit
xaggimtek usun nanu keenik
innem oggolinnoonuy Qiddiimak
manannon ittak itte munaafiqhiin,
Nabiyow Ama edde yabtan yaabat
numma yacee mara tekkeenik,
isin Raba sinni nafsik gutuqa
keenik ixxic.

169. Nabiyow Diggah tama Yallih gital
Qeebit Rabeh yan mari usun rabe
maray tu-Able waah niqmatat
Anee waa ken makkalin, wonna
hinnay usun nuwwoonuuh sinni
Rabbih xaqul jannat Addal sinni
Rizqhi yattakammeeniih hatakat
yanin.

170. Usun Yalli isi muxxok keenih
yeceeh yaniimit wallitaanaah sinni
toobokoy gaadileh taniy Addunyal
keenik Raqtey wadirik ken matre
wayteh wallitan Qiddiiman waqdi
sinnih elle yoffoofen niqmatal
yaffoofeenimkeh, Akeeray fan
kak yamaateenih meesi ken Amol
Anee waytaah Addunyal keenik
warrayteemih rooka ken amol
anee waytaamah.

171. Usun kaxxa niqmatay Yallak
keenih yontocowwimee kee
Yalli isi muxxok keenih
yeceemit wallitan, Diggah Yalli
moominiinih yan marih galto
mabaysa.

172. Ucud Saaku muduumak ken
geyteemih lakal Yallaa kee kay
farmoytih Amri oggole maray
taama keenik yessemeqqeeh Yallak
meesite kaxxa galto-le akeeral.
173. Korosuk tu Diggah Sinam kaxxa
macaxu siinih kobxissek, keenik
meesitaay cibbarsima kak itte
maray, tokkel woo meesisso
iimaan kah osisseeh, Yalli nee
xiqaah nee dacrisaah usuk elle
kelteh meqe cateyna iyye mara
kinnon.

174. Tokkel usun camraa-ul Asad
deqsita Aracak madiinâ fanah
Yallak niqmat kee kaxxa muxxo-
luk yendebben Qidim kee
muduumah umaane ken xage
kalah, Usun Yallaa kee kay
farmoytak leedaa kee kacni edde
yanim kataaten, Yalli isi naqoosah
kaxxa muxxo-le Rabbi kinni.

175. Cagalah wohut Sinam meesissam
Sheytanay isi Awlaytiitik sin
meesiisa kinni niya Siinik
yaggilemkeh, Toysa moominiiney
keenik ma-meesitinaay yok
meesita yoo nummayseeh yi-
farmoyta katatte moominiin
tekkeenik keenik iyye Yalli.

176. Nabiyow munaafiqhiinik
koroosannůû fanah yasissike marih
Sabbatah Rooka koo gee waytay,
Diggah usun sinni koroosannut
inkinnah tu-kalah Yallal tu-
mabaahan sinni nafsik tu-kalan
ken Akke waytek, Yalli Akeeral
galtok hebeltô maglab keenih
yaceem maaba, usun Akeeral
kaxxa digaalay gibdi-lon.

177. Diggah iimaanat koroosannu
xaamite mari inkinnah Yallal
tu kalah tu mabaahanaay, usun
Akeeral ken Qansarissa digaala-
lon.

178. koroositeh yan mari cagalah nanu
Addunyal ken waddirosnam sinni
nafsih khayri akkale woonay,
cagalah nanu Addunyal ken kah
waddirosnam dambit dambi
ossitaanamkeh iyyaanama, usun
Akeeral ken tayqunxeeh ken
xixxibissa digaala-lon.

179. yeemeneh yan maraw Yalli isin
moomintuu kee munaafiqhtu
ittak edde Baxsimewayta caalatat
sin cabam matakka, uma num
(munaafiqhtu kinnuk) kee meqe
num (moomintu kinnuk) ittak
siinik Baxissi haam fanah,
moominiiney Yalli isi naqoosak
Qelliseemiy keenik yeexege sin
yaybulleem matakka gibdaabinaa
kee Balat ken mokkoraah
ittak ken Baxsa kaa Akke
waytek, kinnih immay Yalli isi
farmoytiitik isih faxa mara doorita
Qellitteemik tu-ken yaybullee
wacyi keenil oobisak, Toysa
isin Yallaa kee kay farmoytit
Nummaysa isin Nummah
iimaanah teemeneeniih Yallak
meesitteenik, Toysa isin Yallih
xaqul kaxxa galto liton.

180. Yalli isi muxxok keenih yeceemil
cinnaanite (cillaalite) mari woh
khayrih keenih taysem Akkale
woonay, wonna hinnay woh
keenih umaama usun tama maaluy
kobxiseeniy elle cinnaaniteeni
Qhiyaamah Ayró fillat ogoh
keenik heelon, Yalli kay gino gaba
kaltak lakal Qaranwaa kee Baaxô
nagra usuk-le, Yalli isin Abba
haytaanamak Adda yaaxigi kinni.

181. Nanu gaddaloolaay, Diggah Yalli
tudagoyta iyye marih (yahuud
kinnuk) maxco Nummah Yalli
yoobbeh, tama maxcoy edde
yaabeenii kee usun Ambiyat cakki
maleh abak sugen qidim, keenik
Aktubenno, usun girah Addal
Anuk Sinam carrissa girah digaala
tammoysa keenik inna.

182. Tama gibdi digaala sin kah
geytem sin gaba umaanek
Bahteeh sin Arraba umaanek edde
yabteemih Sabbata, Diggah Yalli
isi naqoosa yadlumi hinna.

183. Tama yahuud islaamaninnoh
ken Seecan waqdi itteh:Diggah
Yalli tawraat kitaabal Anu
Yallih farmoyta kinniyo Axcuk
neh yemeete num, nummayse
waynaamah Yalli nee farriimeh,
Yallat edde xayyoowan Sadaqhat
neh Bahhaay Qaraanak obta
gira Akummu kaa haytam fanah
Aamine waynaamah itte, Nabiyow
Nummah yok naharat Yallih
farmoytit Baxxaqqa-le Astootii
kee Away isin Yok ittaanah
taniinim luk Siinih temeetek isin
macah ken Qiddeenii? Isin Tama
maxcot Numma Yacee mara
tekkeenik keenik ixxic.
184. Nabiyow tama koros koo
dirabbossek, Toysa nummah kok
duma farmoytiitiy Baxxaqqa
itta Astootii kee Qaraanak
farmoytiitil obte kitoobaa kee
Baxxaqqa iyya kitab (tawraat
kee injiil, kee zabuur kinnuk)
luk temeete farmoytit nummah
dirabboyseenihik marookitinay
isbir.

185. Kulli nafsi Raba tammoyse-
le, cagalah Qhiyaamah Ayró
sin taamoomih galto Siinih
dudsumele, tu-Siinik kak
daggoyse kalah, tokkel Yalli girak
yeyxeereeh jannat culse num,
Toysa usuk Nummah yoffoofeh,
Addunyâ mano is tu-hinna
duquurusiyyi duyyê Baxay edde
hataktaanay bayta Akke waytek.

186. Diggah moominiiney sin maaluk
waajibik siinil tanim taceenim kee
sin nafsil waajibik tan Qibaada
Abtaanamal mokkorimetton,
siinik duma kitab kah
yontocowwime maraa kee Yallat
Agleyta haa marak Ada sin Abta
maxcoocak maggom Aabbetton,
moominiiney tohul inkih
tisbireeniih Yallak meesitteenik,
Toysa Diggah toh caagiidak
faxxiimaah waajibik yan caagidi
kinni.

187. Nabiyow cus; kitab kah
yontocowwime marak (yahuud
kee Nasaara kinnuk) Yalli
maqarre Ateeban (xagana) bee
waqdi, Diggah kaal taniimil
taamittaanaah kaal tanim
Sinaamah Baxxaqqa haytaanaah
kaal tanim Qellise waytaanama
Axcuk, tokkel woo xagana
cabeeniih sinnik derre kaa
ciggiiliseeniih Addunyâ dago
duyyê Baxa kaat xaamiten, tokkel
usun woo xagana makaanamat
xaamiteenim manxu umaamaay.

188. Nabiyow makkalin tama uma
taamoomiy Abeenit wallitaah Abe
weenimit Sinam sinni faylissam
kicni mari, tokkel Addunyal Yallih
digaalak Naggoowoonu waanam
Qansarissa digaala-lon.

189. Yalli Qaranwaa kee Baaxô Bagul
taniimih Reeda leeh Yalli ummaan
iimih duddali kinni.

190. Diggah Qaranwaa kee Baaxô
ginooy Bar kee Laqo ittal Abta
ciggiiliyyi Yallih inkittinaanee kee
kay dudda tascassee Astooti edde
tan Qaafiyatah yan kas-le marah.

191. Usun (moominiin kinnuk)

Yalla Soolak daffeyak Qaxah
Anuk cusa mara, Qaranwaa kee
Baaxô gino cubbusa maray Ni-
Rabbow, Diggah Ta gino deedalah
ma-gininnitooy Atu wohuk
Saytunnitohuk gira digaalak nee
cat iyya mara kinnon.

192. Ni-Rabbow Atu Diggah gira
culusse num, toysa nummah kaa
tuyqunxeeh kaa wacarrisseh, isi
nafsi koroosannut yudlume mari
cateyniitiy Yallih digaalak ken
catta malon.

193. Ni-Rabbow diggah nanu Seeca
numuy (Nabii Mucammad
Azateiķe kinnuk) iimaanah
Sinam Seecay sinni Rabbil
eemena iyya noobbe, Ni-Rabbow
Neemenehik Ni-dambitte neh
cabaay ni-qaybitte nek ustur,
meqe marâ luk nee Qidaay ken
nee eleelis iyya mara kinnon.

194. Ni-Rabbow ku-farmoytiitih
Arrabat nee kah xagnissem
neh Acuyaay Qhiyaamah
Ayro nee mayqunxiyinaay nee
mawacarriysin, Diggah Atu isi
naqoosah jannatah hayte xagana
mamaktak.

195. Tokkel ken Rabbi dooqa keenik
oggoleh, diggah Anu Siinik meqe
taama taamite numuk Abite
taamah galto kaak mabaysa, lab-
num takkay hinnay Say-num
takkay, mariiy marak siinik yaniih
Yallih taaqatal massowtaanaah
inkih elle galtimtan, siinik Yallih
kacanu edde gurrusak guuroh
gexe maraa kee- le Baaxok
yeyyeeqeeniih Yi-gital yaniinimih
Sabbatah Ada Aben mara, Yi-gital
koros Qideeh Qiddiime marah,
diggah Anu umaanek Abeenimih
dambitte keenih duugeyyooh
jannootay weeqaytitte guba kak
gexxa ken Culseyyo, tamah
usun Aben meqe taamah galtoy
Yallih xaqul tani kinni, Yalli usuk
Qaxmegqe galto-li kinni (jannat
kinnuk).

196. Nabiyow koroositeh yan mari
edde yanin temqoo kee usun kabxâ
faydah guranah Baaxok Baaxo
Aban gexo koo duquuruse waytay.

197. Too usun edde yanin temqo
dago duyyê Baxay tamurruqey
edde hatkaana kinni, tohuk lakal
Qhiyaamah Ayró orbeynaa kee
madab keenik jahannam gira
kinni, jahannam gira is manxu
gacta fidooy.

198. Kinnih immay sinni Rabbik
meesiteh yan mari jannootay
weeqaytitte guba kak gexxa lon
teetil waarak, tamah Yallih xaquk
tan Qibnaytiinô konnabay Yallih
xaquk geeni kinni, Yallih xaqul
tanim kay Amri oggolak Suge
marah koros Addunyal edde
hatakak Sugte dago duyyê Baxak
khayrih Aysuk Raqta.

199. Diggah kitab marak (yahuud
kee Nasaara kinnuk) Yalla
nummaysaah Qhuraanak siinil
obsimtem kee tawraat kee injiilik
keenil obsimtem nummaysa mari
keenit yanih Yallah aqanxuk,
usun Addunya dago duyyê Baxat
Yallih Aayoota (Nabii Mucammad
weeloolay ken kitoobal tani
kinnuk) maxaamitan is elle tani
innak tet Koran-korisak, woo mari
Qhiyaamah Ayro sinni Rabbih
xaqul kaxxa galto-le, diggah Yalli
cisab sissikiih isi naqoosak cisab
Abam kaa mataanissa.
200. Yeemeneh yan maraw sin
Rabbih taaqat kee gibdaabinak
sin xagtaamal isbiraay sin
Qaduwwi korosuk Qeebil Sabril
keenik eysiya, Qaduwwi Siinit
kak culuwaa foxooxal sinni
Abbixaay xiqsita, Yallak meesita
Addunyaay Akeeral yaffoofe mara
takkeenimkeh.


1. Sinaamey sin Rabbiy inki Nafsik
(Aadam kinnuk) sin ginek meesita,
kaak kay Barra Caawa gineeh ken
Nammayak maggo labhaa kee
maggo Agabu Baaxô Bagul keenik
Fixiixise, Yallay mariiy marak
Yallal koo esserak woh yoh ab
axcuk elle essertaanak meesitaay
sinni Ramad targiqeenimik
cibbarsima, diggah Yalli sin
taamoomit dacayrih yaniih sin elle
galtelek.

2. Abbobti kak Rabte Qayxiixay
siinil farriimeeni usun sinni
maalih dacayri duudaanam keenik
tubleenik ken maalu keenih acuya,
Qayxiixâ maaluk meqem sin uma
maalut maabiddilina, ken maalu
sinni maalut masgalliina ken maalu
elle takmoonuh, diggah woo maalih
makmo kaxxa dambi kinnik.

3. Sayyô Qayxiixay sin gabat tani
digbisittaanam faxxeeniih ken
yaras keenih taceenimih Qadaalat
abe waytoonu waytaanamak
meesitteenik, toysa keenik kalah
agabuk siinit temqem Nammayaay,
hinnay Sidocuvy, hinnay ferey
keenik digbisita, tokkel tama agbih
fanal Qadaalat abe waytoonu
waytaanamak meesitteenik, toysa
inkittot idiya, hinnay Naqoosah
yan agabuk sin gaba timlikeemit
idiya, tama madqal taamittaanam
agbi fanal dulmi abe waytaanamal
xayuk Raqtak.

4. Agabuh-le Yaraswa Acuya is
Waajibik tan Acwak, tokkel ken
(Agabu kinnuk) Nafsi Yarasak tu-
siinih yaceemit Ruffu iyyek, toysa
keenik Beetaay maquk calaalih
Anuk kaa Akuma.

5. Awlaytiitow labhaa kee Agabuuy
Salaadak sinni maalu Baddaaha
marah Yalli mano keenik elle
Soltuh keenih yeceeh yan maaluy
sin gabat yani keenih maaciinaay
ken kak oskomaay ken kak
Sarisaay meqe yaabah keenî luk
yaaba.

6. Qayxiixak sin gabat tan Salaada
digbaanam edde duudan Qumri
yaafen waqdi sinni maalu elle
xagan inna keenik tabloonuh ken
mokkora, tokkel Diini maqaanee
kee sinni maalu elle xagan inna
keenik tubleeniih tossokooteenik,
toysa ken maalu keenil tabisa, isin
kaa baddaahak kaa tayyaaqeenimit
Asassakuk kaa makmina usun
yanbeeniih Ni-gabak kaa Beeloonu
iyyaanamih meesih, Qayxiixâ
maalih Amol yan marak gaddaliino
siinik leh yan num Qayxixxi
maaluk is yabbaxay, tudagoytah
yan num, toysa ceya kaat takkeh
gidel kaa yakamay, tokkel ken
maalu keenil tabissan waqdi,
toysa keenih teceenim siinik
yangaddeenimik Sumaq mara
keenil Sumaaqisa Yalli cisab siinik
Abaamah xiqqi sin haak.

7. Lab mari yanboonu yaqunxoonu
maaluk ken Namma xaleynaa kee
keenil xayi mari cabeemit maglab
lon, agbi ken Namma xaleynaa kee
keenil xayi mari maaluk cabeemit
maglab le, kaak dagom tekkek
hinnay maggom tekkek Yi-mixxige
maglabay Yalli madqe kaat lon.

8. Nagrâ maalih kuriyyat Rabe
Numih xaynaa kee Qayxiixaay
tudagoytit edde matartek, toysa
kaak ken xaqmisaay keenih
Acuya maglab edde-le marah kaa
kurtaanak naharat, meqe yaabah
keenî luk yaaba.

9. Rabu waah isik lakal Boola-le
xayloy baytik kak meesita cabu
waa mari Yallak meesitay, tokkel
usun Qayxiixak ken gabat taniimih
Yallak meesitoonay, yaabak cakki
yaabay meqet keenî luk yaaboonay.

10. Diggah Qayxiixâ maalu dulmih
yakme mari, cagalah usun
yakmeenim Qhiyaamah Ayro ken
Bagittet urtu wayta gira kinni,
usun kaxxam urta giray Saqiir
deqsitta cule-lon.

11. Yalli sin xayloh caagidih sin
farriimaah sin Amrisah siinik
Rabe num xaylo cabek kay nagra
inkih ken iimi keenik kalah nagra
mari anee week, keenik lab-Awki
maglabak Namma Say-Awka
maglabak beytah taniimih innah
tanim-le, tokkel kaak Raqte xaylo
usun dibuk Sayyo tekkek, usun
Nammayaay wohuk yemeggeenik
usun toysa Rabe num cabe maaluk
Sidiica Afak Namma Afa-lon,

is inki Say-num tekkek, toysa is
Nagrâ maaluk garab-le, Rabe numih
xaleynak kulli num ken Nammayak
usuk cabeemik lecey haytoh Afa-
le usuk xalay luk Sugek, usuk
xalay-luk Suge week, kay xaleyna
kaa Nagarta, toysa kay ina Sidoc
haytoh Afa kak-leeh, wohuk
Raqtem kay Abba-le, tokkel usuk
(Rabe num kinnuk) tooboko luk
Sugek, toysa kay ina lecey haytoh
Afa-leeh wohuk Raqtem kay Abba-
leeh kay tooboko tumali, Rabe num
abeh yan farrimtuk lakal, hinnay
kaat Sugte magoyta kak yeceeniik
lakat, sin Abbobtii kee sin xaylok
Yalli Nagrâ maalu kah madqe
marak, tuxxiqih siinih xayuk
Raaqa mara keenik mataaxigan,
nagra Yalla-le gambiik fardiiy usuk
sin kah farriime, diggah Yalli isi
Naqoosah meqem yaaxigi keenih
madqeh yaniimil Naggaara.

12. lab-maraw isin sin gennaaqoh
Agbi Raba waqdi, usun caban
Nagrâ maaluk garab liton usun
xaylo Aalle ween ken tekkek,
tokkel usun xaylo yeelleenik,
toysa usun caben Nagrâ maaluk
ferey haytoh Afa-liton usun aban
farrimtih lakal, hinnay keenit
Sugte magoyta kak taceeniik lakat,
lab-maraw isin Rabteeniik lakal
sin gennaaqoh Agbi sin maaluy
isin cabteenik ferey haytoh Afa-lon
isin xaylo Aalle wayten sin tekkek,
tokkel isin xaylo teelleenik, toysa
usun isin cabten maaluk nagrah
Bacar haytoh Afa-lon, isin abtan
farrimtuk lakal hinnay siinit Sugte
magoyta kak yaceeniik lakal,

num Rabek hinnay Barra Rabtek
usun xalay kee abbak addunyal
tu-cabeweeniih nagrimeenik, usuk
toobokoytay inah Baxah yaniiy
hinnay toobokoytáy inah Baxah
tani yeellek is toobokoytaay hinnay
toobokoytá teellek, toysa ken
Nammayak kulli num lecey haytoh
Afa-le, tokkel usun inâ xaylok
wohuk yemeggeenik, toysa usun
Sidoc haytoh Afat yangalen usuk
abe farrimtuk lakal hinnay kaat
Sugte magoyta kak yaceenik lakal,
woo farrimti kay maalu nagrah yan
marak biyak Aalle kalah, tamah
Yallak yan farrimtuy tuxxiq siinik
edde yani kinni, Yalli isi Naqoosah
meqem yaaxigi xiqliiy digaalat
keenik mayasissika.

13. Tamah Yallih madqooqiy Yalli isi
Naqoosah caddo kah hee kinni
teetit tatre waanamkeh, Yallaa
kee kay Farmoytih Amri oggole
num Yalli Jannootay weeqaytitte
guba kak gexxa kaa Culse-le usuk
teetil waarak, too galto is kaxxa
Maffaafa.

14. Yallih Amrii kee kay farmoytih
Amri cinaah kay madqooqgit
caddok tatra num Yalli gira kaa
Culse-le usuk teetil waarak,

kaa xixxibissaah kaa tayqunxee
digaala-le Akeeral.

15. Sin agabuk dalwa aba agbi,
toysa siinik muslimiiney labhak
Qadaalat-le Affara num keenil
Sumaaqisa, tokkel keenil
Sumaaqiten ken tekkek, toysa
Qarwal elle ken eyseeda Rabba
iyyaanam fanah hinnay Yalli
wohuk edde yawqen gita keenih
Abba haam fanah.

16. dalwa siinik abah yan Namma
Seehadayti (Num kee Barra
kinnuk) tokkel Agraa kee Sahit
ada ken aba, tokkel usun dalwak
yotoobeeniih sinni taamoomi
yeymeeqeenik, toysa ken Nammay
Ada abtaanamak Soola, Diggah
Yalli isil gace marak toobat
oggolaah keenih Xuwaw-li kinnik.

17. Cagalah Yalli toobat kak oggolaah
keenil gacam isi Nafsil kak heem
umaane iggimat abay hinnay
Aaxaguk tet abay, tohuk lakal
Yallal xayuk gaca mara Rabaanak
duma, Too mara Yalli toobat kak
oggolaah elle gacam, Yalli isi
Naqoosah Caalat yaaxigi keenih
abah yaniimil Naggaara.

18. toobat kak oggolimam umaaneena
Abaah Amok teetik kate waa
maray Rabi keenik numuk teynah
yamaate waqdi, Diggah Anu taway
Yallal gacaah toobatah iyya mara
hinna, usun koroosannut edde
anuk Raba mara hinna, woo maray
Rabba iyyam fanah umaanek
Amok katewaah Qansarissa digaala
keenih massosne Akeeral.

19. Yeemeneh yan maraw Baqolti
kak Rabte Agbi usun faxe
kalah dirkih ken Nagartaanaah
digibik ken waassaanam siinih
maxiqta yarasak (mahari kinnuk)
keenih teceenimik tu-keenik
Beytaanamkeh, Qaxumaane-le
taamak dalwaa kee kaxxamariinoh
innah taniimiy Baxxaqqa ittat Asan
ken Akke waytek, sin diinil siinih
xiqtaamay Yalli sin kah Amrisel
ken Axaysaay meqe gexsitih keenî
luk gexsita cakkik siinil loonum
keenih taceenimil, isin ken faxe
wayteenik toysa keenil isbira, toysa
isin faxe waytaanamak tuy Yalli
maggo kayri edde haa tanihik.

20. Cabten Barrah aracat aka Barra
ciggiilissaanam faxxeeniih keenik
tiyak teynah kaxxa yaras (mahri
kinnuk) teceenik, toysa tu-kak
mabeetina woh siinih maxiqtak,
isin ereriiy dulmih kaa bettaanaa?
Usuk kaxxa dambiy Baxxaqqa iyya
kinnik.

21. keenih teceen yaras (mahri kinnuk)
keenik elle Beytaanam mannaay?
Nummah gennaaqol mariiy
maral fidoh siinik xayyoowehik,
Yalli gibdi ateeban (xagana
kinnuk) siinik bee keenih Amqee
kee hinnay maquk ken cabe
takkeenimil.
22. Agabuk sin Abbobti Rihmisseh
Sugte Agabu Ma-Rihmisitina,
Nummah Islaam diinik duma
Akkuk Sugte digiiba akke waytek,
Diggah Ama digib Qaxuma
Caagidiy giti kak yoomeeh Yalli
Niqba kinni.

23. Yalli sinni inaani Rihimsittaanam
siinil carammoyseh, sin Say-
xaylooy Sin Say-toobokooy sin
Abbobtih maqanxiix kee sin
inaanih maqanxiixih Rihim siinil
carammoyseh, toobokoyti Say-
xaylooy toobokoytáh Say-xayloo
kee sin xale wayte inaaniy Angul
sin Qarissee kee Qarsak liton
Say- toobokoy Angu siinî luk
teexeh Rihim siinil carammoyseh,
sin gennaaqoh Agbih inaani
digibsittaanam siinil carammoyseh
ken xaylol fidoh orobtoonay
hinnay orbe waytoonay, sin
agbih Say-xayloy Aka Numuh
xaleeniy sin gubat tanih Rihim
siinil carammoyseh fidoh elle
culten Agabu tekkek, tokkel isin
inaanil kak cule wayten Sayyo
tekkek, toysa dambi sin Amol
mayan ken Rihimsittaanamah,
sin xayloy sin xiiroonuk tanih
agabu Rihimsittaanam siinil
carammoyseh, Namma toobokoytá
ittâ luk Rihimsittaanaah
tasgalleenim siinil carammoyseh,
Nummah Islaam diinik duma
Akkuk Sugte digiiba Akke waytek,
Diggah Yalli dambi cabti-li
Xuwaw-li kinni.
24. Agabuk gennaaqot yan Agabu
Rihimsittaanam Yalli siinil
carammoyseh, Say-Naqoosay
sin gaba timlike Akke waytek,
tama edde yabne Agabih Rihim
Yalli caraamu siinil abe, tohuk
wadir Raqqa ittem sinni maalut
digibih ken gurrussaanam Yalli
siinih calalloyseh dalwah ken
gurruse kalah keenik gennaaqo
kak toxeeniih elle orobten Agabuh,
toysa Yalli keenih madqeeh fardi
siinil Abe yaras (mahri kinnuk)
keenih Acuya, yarasak itta elle
geyteeniih edde leeddeenim
keenih taceenim dambi siinil mali
yarasak fardi tekkem Arac xagtek
lakal, Diggah Yalli isi Naqoosah
Caagiida yaaxigi keenih madqeh
yaniimil Naggaar kinni.

25. Say-Moominiiniy Culul (Currih)
xayloh tani Rihimsitaamah maali
dudda Siinik Aalle waa num, toysa
moominiinih tan Labha tamlike
Say-Naqoosay moominiinih tani
Rihimsitam-le, Yalli sin iimaan
yakkeh gide yaaxigeh, isin Aadam
xaylooy mariiy marak siinik
yanik, toysa ken marih idinik ken
Rihmisaay ken yaraswa Nafsi
siinik Satta edde Axcuk keenih
Acuya ken Burah tu-keenik kak
daggoyse kalah usun dalwak
yexxeere Agabuh Anuk dalwa abe
Agabu Akke kalah, Mareytiitih
ken haysite kalah ken Rihimsita,
tokkel usun (Say-Naqoosa kinnuk)
digbeeniik lakal dalwa Aben ken
tekkek, toysa digaalak currih yan
Agabul taniimik garab keenil yan,
too marin Say-Naqoosah digib
Yalli siinik kah xiqsiisem siinik
dalwat Radaamak meesite numu,
isin marin Naqoosah digibik
tasbireenim kayrih Siinih Aysuk
Raqta dalwak Axxaaruk, Yalli
dambi cabti-li xuwaw-li kinni.

26. Yalli tama madqoogqit isi diinih
Adda Baxxaqqa siinih haamkeh
siinih madqe siinik duma Sugte
Ambiyaa kee meqe marih gitittel
tirri sin haah abten dambittek kaal
gacteenik usuk siinil gacam faxa,
Yalli isi Naqoosah meqem yaaxigi
keenih abeemil Naggaara.

27. Yalli kaal gacteenik Siinil gacaah
dambi siinih cabam faxa, yahuud
kee Nasaarak dalwa aba maray
sinni Nafsi fayxi kataata isin
cakkik kaxxam daggawtaanam
siinik faxan.

28. Yalli diini caagiidak siinih
madqem siinil xabbacoysam faxa,
woh kah kinnim Seehadayti baxi
Boola-luk ginniimeemih Sabbata.

29. Yeemeneh yan maraw mariiy mari
maalu cakki maliinoh Sittin fanal
deedalah makmina Calaali maaluy
ittin fanal Qadaagal orbissaanay
Siinik leeda edde geytinta Akke
waytek, mariiy mara siinik Qide
waay cakki maliinoh, Diggah
Yalli sin kah Amrisem kee sin kak
waaseemil siinih Xuwaw-li kinni.
30. Yalli kaa kak waasem caddok tatur
kee dulmih aba num, toysa Sarra
gira kaa Culsennooh toh Yallal
xabcinih.

31. Moominiiney Yalli sin kak waase
kaxxa dambittek texxeereenik
Qunxa dambitte Siinik duugenno
ninni Racmatah, meqe Aracay
(jannat kinnuk) Ruffu elle ittaana
sin culsenno.

32. Moominiiney Yalli mara
marak Siinik edde muxxusem
maqaagitina kuuxe waynaanah,
Labha abitteemih galtoh maglab-
leeh Agbi Abiteemih maglab-le,
Yallay mattaccoo-lek esserita
muxxo, Diggah Yalli ummaanim
yaaxigi kinni.

33. Siinik kulli numuh xalaynaa kee
xayni cabe maalu Nagra mara
siinik hayne, jaahiliyyâ Saaku
catoo kee Nagrâ maaluk maglab
kah tacoonu waytaanamah xagana
kah culten marah toysa ken maglab
keenih Acuya, Diggah Yalli
ummaanim yabali kinniih tu-kaak
maqellitta.

34. Labha Agabuk dacayrih Amol
hayne ken kah Amrisaanam tenek
hinnay ken kak waasaanam tenek,
Yalli mara marak keenik edde
muxxuseh yanim kee labha isi
maaluk keenih taceemil, tokkel
meqe Agabuy sinni Rabbih Amri
oggolaah sinni Baqolti deedalta
waqdi usun ken kah yeemeneenim
dacrisa Agbi keenit yanih, wohul
Yalli ken dacrisaah usuk ken
cataamal Baqli taaqat cinaah
kaxxamariinoh kak meesittan
Agabuk, toysa Yallih digaalak

ken meesissaanamal ken kassiisa,
too kassis tu-keenih xiqe week
inaqtimal xabanah keenik gacaay
keenil maxayyoowina, tamah
tu-xiqe waytek tu-kalak tu-edde
anee wayta Agrah ken Agura,
tokkel sin Amri oggoleenik, toysa
ada ken edde Abtan gita keenih
magurrusina, Diggah Yallay siinik
fayya iyyaah siinik Nabak meesita
ken tadlumeenimik.

35. Barraa kee Baqli Awlaytiitow
ken Nammayih fanal ittawway
kee Qadaawatay ittak ken Baxsak
meesitteenik, toysa kay marak
Qadaalat-le makaabantu Ruubaay
tet marak Qadaalat-le makaabantu
Ruuba Barraa kee Baqli maqaane
edde tanim meqe niyal Bicsam
faxa Nammay yekkeenik, Yalli ken
Nammay ittal gacse-lek, Diggah
Yalli ken lubbittet tanim yaaxigi
usuk Adda yaaxigi kaak Qellittam
matan.

36. Yalla dibuk uqbudaay Agleh tu-
kaat mahaysina, Namma xaleynah
emeqaay ken cakki dacrisa,
Ramadah siinil xayi maraa kee
tu-sinni Qayxiixaay tudagoytiitih
emeqa, Ramad siinih-le cuggaytuu
kee Ramad siinih aalle waa
cuggaytuh emeqa, Safar kee
madabal litoh tan kataysaay gexsô
numuy sakyi kak yiggiriqqee kee
Naqoosak sin gaba timlikeemih
emeqa, Diggah Yalli kaxxa
mariinoo kee Sinaamal Hiddoota
mara mayakcina.

37. Usun Yalli keenih yeceeh yaniimil
cinnaanitaah Sinam cinnaanel
Amrisa maraa kee Yalli isi
muxxok keenih yeceem Qellisaah
yaaqure mara Sahii kee Assocokki
cakkisittam, tamah Abta korosuh
ken xixxibissaah ken tayqunxee
digaala keenih massosne.

38. tama digaala kah massosnem sinni
maalu Sinam yoobulah yaceeh
Yalla Nummayse waah elle caboh
Ayró Nummayse waa mara kinni,
Sheytan kataysa kak yekke Num,
toysa kataysa kak manxu uma
Numuuy.

39. Yalla Nummaysaanaah ellecaboh
Ayró Nummaysaanam kee Yalli
keenih yeceemik tu-Acinnoonuy
toh maca keenik kalak tenee?
Yalli ken kee usun Abaanam inkih
yaaxigi kinnik.

40. Diggah Yalli hebeltô num
mayadluma Abiteemik
Qasxuuneyti gide Qilsak
takkeh gide takkeway, maqaane
Qasxuuneyti gide Qilsak takkeway
Yalli tet dirribisaah isi xaquk
kaxxa galto kaah yacee.

41. Qhiyaamah Ayró kulli ummatak
le Nabiiy teetil Sumaaqituwaa
Bahnaah A-Nabiyow Ama
ku-ummatal Sumaaqita num
takkemkeh koo bahnu wayna
waqdi koros Caalat manna
Akkelee?

42. Woo Ayróy woh takke Yallal
koroositeeh kay farmoytih Amri
cine mari, Yalli ken kee baaxo
massa abaah tet innaah Burta
yakkeenim Qaagitan, usun woo
Saaku Abak Sugen uma taamah
ken xagar keenil Sumaaqitaah usun
Yallak yab maqellisan.

43. Yeemeneh yan maraw isin yiskire
(doomite) marah Anuk Salaatal
maxayyoowinaay kaa maabina
ittaanam Sinnik ixiggi haytaanam
fanah, jinaabat Anuk Salat kee
Salat Aroocal (masaagid kinnuk)
maxayyoowina gitah Adda
teetik tatra num Akke waytek
kaqaltaanam fanah, Biyaakita
maray lee xagaral haam duude waa
tekkeenik hinnay Safarah teneenik,
hinnay Siinik numuk teyni daacoh
Aracak yemeetek, hinnay Agabul
fidoh orobteenik, tokkel isin edde
kaqaltan lee gee wayteenik, toysa
Saytun Burtat tayammum Abitaay
sinni foocittee kee sinni gaboobi
teetit duuga, Diggah Yalli Qafu
Abeey dambi cabe kinnik.

44. Nabiyow maaxaginnitoo?

Tawraat kitaabak ixxigâ maglab
kah yontocowwime mari tirtot
maxqawit xaamitam, usun massa-le
gitak makkottaanam siinik faxan.

45. Moominiiney Yalli sin Qaduwwit
ixxigah siinik yayseh, Yalli
Awliinuu kee keenik sin
dacrisaamah xiqqi sin haah catooy
Qokoluh xiqqi sin haak kaal kelita.

46. Ama yahuuduk Yallih yab
laaroocak korsa mari keenit
yaniih Yallih farmoytak ku-maxco
noobbeeh ku-Amri cinnehik nee
oobbiy Aabbe koo kalayik iyyan,
Ayti neh Acuyaay nee wagitaay nee
dacris Abaaroh yaabat sinni Arrob
makak kaa xaafak diini Qaybisan,
Diggah usun noobbeeh oggollehik
nee oobbiy nee wagit Axcinnoonuy
woh Yallih xaqul kayrih keenih
Aysuk teneeh, maxcô Qadaalatah
keenih Aysuk ten ken uma
maxcok, kinnih immay Yalli isi
Racmatak ken yeyxeereh Nabii
Mucammad frase diinil
koroositeenimih Sabbatah, tokkel
usun cakki manummaysan dago
Nummaysiyyay tu-keenih xiqewaa
akke waytek.

47. Kitab kah yontocowwime maraw
(yahuud kee Nasaara kinnuk)
kitoobak isin litoonum nummaysak
oobisne Qhuraan nummaysaay kaal
taamita, foocitte elle tan Rikek
duggu tet hayneh xiiron-le gambih
tet gacisnaah, hinnay duma Sabti
mara ninni Racmatak kah neyxeere
innah ninni Racmatak ken
Ayxeerenno Damaaqee kee Ceray
ken Abnaamat, kulli gurral Yallih
caagid yanguddubeh.

48. Diggah Yalli Agleyta kaat hayya
haa marah dambi macabaay
dambittek wohuk Addah Raqqa
ittam isi naqoosak isih faxa marah
cabah, Yallat Agleyta haa mari
toysa Nummah usun kaxxa dambi
diraabah ginnaasiten.

49. Nabiyow woo maray sinni nafsittee
kee sinni taamoomi faylisaah
Saytunnoysa matablaa? Wonna
hinnay Yalla kinni isih faxa mara
faylissaah Saytunnossam, Yalli
ken taamoomik Tamri lafoyti
Berraaqimit yan tufulti Baxih
gide keenik madaggoysaay ken
mayadluma.

50. Nabiyow ken caagid Qajibsitak
Yallal dirab kah ginnaasitan
inna wagitey, tama usun Yallal
ginnaasitan dirab Baxxaqqa-le
dambiy Nabay xiqqi ken haa kinni.

51. Nabiyow tawraat kitaabak ixxigâ
maglab kah yontocowwime mara
matablaa? Numtin-wellittee kee
Yallak kalah uqbuddu haanam
nummaysaanaah koroosite marak
ta mari (qhureyshi koros kinnuk)
yeemeneh yan marak (Nabii
Mucammad ġzakfķo kee kay
kataysis kinnuk) tirtô gitay massa-
leh aysuk keenik Raaqan iyyan.

52. Woo maray (koros kinnuk) umaane
kak temegge Yalli isi Racmatak
ken yeyxeereh, Yalli isi Racmatak
yeyxeere num, toysa Yallih
digaalak isi cattaah Qokoltam
inkinnah mageya.

53. Wonna hinnak usun Reedak
maglab maaylon? Toysa usun
woh aallinnoonuy, tamri lafoyti
xiiroonut tan boohâ baxah gide
Sinaamah acuwak manannon.

54. Wonna hinnak usun Yalli isi
muxxok sinaamah (Nabii kee
Moominiin kinnuk) yeceem
Sinaamah kuuxe maay waan?
Nummah Nabii Ibraahim Samadah
kitab kee nubuwwannu necee,
kaxxa Reeda keenih necee.

55. Yahuuduk Yalli ixxigâ maglab kah
yecee marak Nabii Mucammad
Nummassem keenit taniih, kay
seeco cineeh derre edde cabeeh
Sinam kay katayyuk waase mari
keenit yanih, koroositeeh Aamine
wee mara jahannam gira keenil
ursumtam digaalah ken xiqe-le.

56. Diggah Ni-Aayootal koroosite
mari Sarrah giray niqna kak
tammoysoonu waana ken culsenno,
arooba keenik alayyuh Sotbinnaan
waqdi teetik kalah aka Arooba
keenih nabiddile digaalâ gibda
tammoysaanamkeh, diggah Yalli
mayso-li Naggaar kinni.

57. yeemeneeh meqe taamoomi
abbaasite mara jannootay
weeqaytitte guba kak gexxa
ken culsenno usun umman tet
addal waarak, Yalli wasookaa
kee Qabalak (mayangali kinnuk)
Saytunnoyse Agabu tet addal lon,
hixhixih tan Silaaloy umman amok
keenik kate wayta ken culsenno.

58. Diggah Yalli Amaanoota le marah
tet taceenimil sin amrisa, Sinam
fanal mekla abteenik ken fan
Qadaalatal mekeltaanamal sin
amrisa, diggah Yalli meqem sin
kassiisaah meqeemî fanah tirri sin
haa, diggah Yalli sin maxcooca
yaabbi sin taamoomi yabali kinni.

59. Yeemeneh yan maraw Yallih
amri oggolaay kay farmoytih
amri oggola, sin caagiidah amol
tan abbobtih amri oggola usun
muslimiiniy Yallih Amrik tawqe
akke weenik, isin caagiidak tuk
teynal itta wayteenik, toysa Yallih
kitab kee kay farmoytih Sunnatâ
(kay cadiiswa kinnuk) fanah
tet gacisa, Yalla nummaysaah
ellecaboh Ayró nummaysa mara
tekkeenik, too Yallih kitab kee kay
farmoytih Sunnatâ fan gactaanam
ittâ wayak kayrih aysuk Siinih
Raqtaah ellecabo maqaaneh aysuk
Raqta.

60. Nabiyow tama munaafiqhiinih yan
maray diggah usun Qhuraanak
kol obsimtem kee kok naharsi
farmoytiitil obsimtem diraabah
Nummasnah iyya mara matablaa?
Usun Ken fanat yekkeh yan ittâ
wayih mekla deedalah Yallih
madqak kalih madqal mekla aba
numî (kaqab ashraf baxa kinnuk)
fanah itta beyaanam faxaanam,
Nummah usun kaal (deedal
kinnuk) koroositaanamah Yalli
ken Amrisak, sheytan cakki
gitak kaxxa makkoysiyyah ken
makkoysam faxa.
61. Ama marak Yalli madqak
Qhuraanal oobisem kee Yallih
farmoyti sin fanal mekla abamkeh,
kaâ fanah ama keenik iyyeenik,
munaafiqhiinih yan mara derre
cabtih kot cabah ken table
Nabiyow.

62. Tama munaafiqhiinih yan mari
Ken gaboobi umaanek bahteemih
Sabbatah musiiba ken xagteeh,
tohuk lakal usun Yallal xiibitak
wohut maqaanee kee yoome mara
ittal gacisnaamak-sa edde fannem
mannu axcuk kol yemeeteenik ken
Caalat manna akkelee?

63. Yalli woo mari usun
munaafiqhannuk lubbit loonum
yaaxigeh, toysa atu Nabiyow derre
keenit cabaay usun edde yanin
umaanek garci (karci) keenih
kalaay ken kassis, umaanek ken
meesissa maxcoy ken xagtay lubbik
adda keenik taafe keenik ixxic.

64. Ni-farmoytiitik Hebeltô farmoyta
maruubinnino Yallih idinih Sinam
kay amri oggoltamkeh iyyaanam
akke waytek, diggah Nabiyow
tama munaafiqhiin atu keenih
abte meklah cinimit sinni nafsi
yudlumen waqdi, tokkel usun
Yalli dambi keenih cabam esserak
kol yemeeteeniih Yallih farmoyti
dambi cabti keenih esserinnay
Yalli isi naqoosak kaxxam toobat
oggolaah xuwaw lih yan Rabbih
kaa geyak yenen.
65. Nabiyow ku-Rabbil xiibita immay
(si Nafsil xiibittam Yalla kinnuk),
usun Nummah yeemene mara
mayakkan, atu ken fanat yan
ittâ wayak makaabantuh koo
haysitti heenih, tohuk lakal atu
ken fanat abta meklal usun sinni
nafsih addal gibdaa kee ceya kak
geewayya haanaah, atu abte mekla
oggoliyyah oggollu haanam fanah.

66. Diggah nanu tama munaafiqhiinil
mariiy mara siinik Qiday, hinnay
sinni dabooqak eweqa iyyaanam
keenil nuktubeh Suginninoy woh
abak manannon keenik dago mara
akke waytek, Diggah usun Yallaa
kee kay farmoytih amriy ken
kassiisaanaah ken kah amrisaana
abinnoonuy Addunyaay Akeeral
galtoh keenih aysuk ten, ken
lubbittet iimaan diggaa kee kay
arcisiyyah keenih aysuk ten.

67. Toysa ninni xaquk kaxxa galto
keenih acuwak nen Addunyaay
Akeeral.

68. massa-le gital tirri ken haak nen.

69. Yallaa kee kay farmoytih amri
oggole mari, Toysa woo mari Yalli
jannat culseeh jannatti niqmoota
kah yecee marak, Ambiyaay Yallih
farmoytit luk temeetem nummayse
maraa kee Yallih gital kay Qangara
fayya ittamkeh Rabe maraay,
moominiinik meqe marâ luk yanin,
woo mari usun jannatal wakli
maxxu kak meqe maraay.
70. Too mattaccoo Yallak tan muxxo
kinniih, Yalli isi naqoosak
maqaane aba maraa kee umaane
aba mara yaaxigi kinnim xiqtah.

71. Yeemeneh yan maraw sinni
Qaduwwih gulguluh gacaay keenik
cibbarsima, tokkel koros Qeebih
fixiixih butta buttah anuk, hinnay
inkih koboxuh anuk eweqa.

72. Diggah jihaadah yawqeemik
yaqilseeh waddiroowa mari
(munaafiqhiin kinnuk) Siinit yanih,
Tokkel Qidim kee buki musiiba
sin xagtek, Nummah umaanek
sin geyteemil wallitak, Yalli yoh
yemqeh woo Qeebit keenî luk Suge
weeh kaat mare wee waqdi iyya
woo munaafiqghti.

73. moominiiney Yallak muxxo
sin geytek iisaa kee xannaba
geytaanamal, ama munaafiqhti
nadaamitak sin kee kay fanat
ixxigaa kee kataysiini suge weeh
innah, maganey anu keenî luk
Suginniyoy xannabak kaxxa
maglabat Affoofiyyah Affaafuk en
axce-le.

74. Toysa Yallih Qangara fayya
ittamkeh Addunyâ manot Akeera
xaamita mari Yallih gital Qeb
abay yangicillay, Yallih gital Qeb
abaah yangicillee num, Tokkel
usuk Qiddiimek hinnay Qaduwwik
yeysek Toysa Sarrah kaxxa galtó
kaah aceenno iyye Yalli.
75. Moominiiney Yallih gital Qeb
abtaanaah tangicilleenimik maca
sin waassaa? Yallih diinih catoh,
labhaa kee Agabuuy Qunxa maray
Caddok edde tatreeniy boolaysak
burutak sugeeni Ni-Rabbow ta-
magaalay (makka kinnuk) Sinam
kak sinni nafsi koroosannut
tudlumek nee eyyeeqaay ku-xaquk
Awlaytuy nee cataah Ni-Caagiida
wagta neh hayis, ku-Xaquk nee
cataah nee Qokla cateyna neh hayis
iyya mara waddaanamkeh.

76. Yeemeneh yan mari usun Yallih
gital Qeb abaah yangicilleeh
koroosite mari Sheytan gital
Qeb abaah yangicillee, toysa
moominiiney Sheytan Awlaytiitiy
(koros kinnuk) Sheytan catoh let
Qeb aba, Diggah Sheytan keydi
(uma Curbi kinnuk) umman Boola-
lek.

77. Nabiyow korosut Qeb Abaanamah
Yalli idini acee kalah sinni
gaboobi koros Qeebik ibbixaay
Salat Soolisaay Zaka acuwa kak
iyyen mara (moominiinik garab
kinnuk) matablaa? Tokkel korosut
Qeb abaanam keenil tunkuttube
waqdi, too waqdi keenik horta
Sinaamak Yallak aban meesih
innah tan meesih meesitan, hinnay
wohuk gibdi meesih meesitan, Ni-
Rabbow Qeb macah nel tuktubee
Rabak dago waktî fanah macah
nee waddiroyse waytee? iyyan,
nabiyow addunyâ manoh hatak
dagooh Akeerâ mano Yallak
meesita marah kayrih aysuk Raqta,
sinaamey isin abitten taamak tu-
Siinik madaggoysinta tamri lafoyti
Berraaqimit (qanxixibaxa kinnuk)
yan tufulti baxih innah tanim takke
way keenik ixxic.

78. Sinaamey isin elle aninnaan ikkel
Qumri siinik yamurruqe waqdi
Rabi sin eleele-le kaxxa xisneh
xisen kalqootah addal Sugtan
way, tama munaafiqhiin addunyâ
niqmat geytek tah Yallih xaquk
geyneemi iyyan, umaanee kee
bala ken geytek, Mucammadow
tah ku-xaquk nee geyteemi iyyan,
Nabiyow maqaanee kee umaane
inkih Yallak tani keenik ixxic,
toysa tama mari atu keenî luk abta
yaabat dagoh gide edde Radaanam
macah xayyossu hee waanaa?

79. Seehadaytow maqaanee kee
niqmatak koo geytem Yallih
xaquk tan, umaanee kee gibdak
koo geytem ku-nafsik koo geyte,
Nabiyow atu Sinaamah farmoytah
anuk koo Rubneeh atu Yallih
farmoyta kinnitoomuh Yalli
Sumaaqah koo xiqah.

80. Yallih farmoytih amri oggole num,
Toysa usuk Yallih Amri oggoleh
Yallaa kee kay farmoytih Amri
cineeh derre edde cabe num, Toysa
Nabiyow atu ken amol anuk ken
taamoomi dacrisaah loynisa num
takkemkeh koo maruubinnino.
81. Tama maray Yallaa kee kay
farmoytih amrit derre caba usun
Yallih farmoytâ luk yanin waqdi
ku-amri oggolleh iyyan, tokkel
Nabiyow ku-xaquk yawqen waqdi
keenik horta Bar atu keenik
itteemik akam malisak xiinan Yalli
usun Bar malisak xiinaanam keenil
yaktubeh, toysa Nabiyow atu ken
maxaagitinaay derre keenit cab,
usun tu-kok makalaanak Yallal
kelit, Yalli usuk Awliinuu kee catoh
koo xiqqihaak.

82. Ta munaafiqhiin Qhuraan cubbussu
mahaytaa? usuk (Qhuraan kinnuk)
Yallih xaquk kalah aka ikkek
Suginnay maggo ittâ way kay addal
geyak yeneenik.

83. Ama munaafiqhiiniy iimaan lubbit
kak dabqewee Saay caagidiy
Qelli kak faxxiimak tu-ken toofek
hinnay meesi lubbit keenik Qiddam
keenih temeetek Sinam fanal kaa
fixiixisan (Baxcisan) usun tamahak
ken toofem Yallih farmoytaa kee
caagid abbobtih yan maray ixxiga
kak leh fanah gacsinnoonuy keenik
tuk adda yaaxige mari xaaguk
Qellittem kak Aaxaguk yeneeh
kak ayyaaquk yen, Yallak muxxoo
kee kay Racmat sin (moominiin
kinnuk) amol anee wannay Sheytan
kataatak tenen usuk umaanek sin
kah Amrisaamal siinik dago mara
akke waytek.

84. Toysa Nabiyow Yallih gital Qeb
abaay ingicilliy kay Qangara fayya
ittam keh, ku-Rabbi kok-sa kah
amrise mara malik munaafiqhiin
kok abta Raq maxaagitin, Nabiyow
moominiin Qeebih ilsiisaay ken
kah Sangeelis Yalli koroositeh

yan marih Qeb kee gibda koo

kee moominiinik waaselek Yalli
Qandeh kulliimik gibdiih kay
digaala korosul gibiduk Raqta.

85. Sinaamah meqe Shafaaqatta abah
yan num galtoh teetik maglable,
Sinaamah uma Shafaaqatta abah
yan num galtoh teetik maglab-
le, Yalli ummaanim yableeh
dacrisaah dudda kah-le.

86. Muslimiiney muslimti Salaamaqle
Siinih abek, toysa usuk Salaamaqle
Siinih elle abe innak Salaamaqle
tayse innal kaah aba, hinnay
usuk Siinih elle abe innal tet kaal
gacisa, Diggah Yalli ummaaniimik
Cisab abaah wohul Sinam galtah.

87. Yalli inki Yallaay kaak-sa
Qibaada cakkisita Yalli mayan,
Diggah usuk Qhiyaamah Ayróy
Agaywaaga sinnih sin kobxisele
Cisab kee galtoh, Yalli warseh
yaniimik maxcô Nummah aysuk
kaak Raqtam miyyaay? (Num
Mayaysa).

88. Moominiiney munaafiqhiinih yan
marih caagidit macalitoonuu?
wohul itta kah waytaanaah
Namma ikkel kah gactaanam:
Qeb keenit abnay itta buttaa
kee Qeb keenit abe waynay
itta Butta takken waqdi, Yalli
uma taamaa kee munaafiqhannî
Sabbatah koroosannuh ken gacse,
moominiiney isin Yalli makot beeh
maxqawise num tirri haytaanam
faxxaanaa? Yalli isi gitak
makkoyseh yan num, toysa inki
innah tirtô gita kaah mageyta.

89. Moominiiney munaafiqhiinih
yan mari usun sinnih kah
koroositen innah koroosittaanaah
sin kee ken koroosannul massa
takkeenim siinik Qaagitan, toysa
Awlaytiitiy cato edde faxxaanah
ken mahaysitina, usun Yallih
diinih gitih Sabbatah guurummu
iyyaanam fanah, tokkel usun
islaam diinit derre cabeeniih
korraaqeenik, toysa isin Seewah
ken ibbixaay ken Qida ken elle
geyinnaanih Aracal, isin Yallak
kalah Awlaytuy cato edde
faxxaanaa kee cateyna keenik
mahaysitina.

90. Kinnih immay Moominiiney sin
kee fanat xaganaa kee Ateeban
kak yan marat fantaaxawle marat
Qeb maabina, hinnay usun Siinit
Qeb abaanamak, hinnay sinni
marat Qeb abaanamak Alilwa kak
ceyitteeh woh faxe waak Siinil
yemeete marat Qeb maabina, Yalli
faxinnay woo mara siinit Ruubak
yeneeh korosuk sin Qaduwwî luk
gacca iyyeenih Siinî luk Aamuk
yenen, Tokkel usun xabanah Siinik
gaceeniih Qeb Siinit abe weeniih
gaba yeceenik, Toysa Yalli isin
Qeb keenit elle abtan gita Siinih
maabinna.
91. Moominiiney isin munaafiqhiinik
aka maray siinik amaan geyaah
sinni marak Amaan geyam faxa
mara geetton, usun koros kee
koroosannûů fanah gacsiminnaanih
waqdi uma gacimih kaat gacan,
ama mari Qeebik xabanah Siinik
gaceweeh gaba Aceeweeh sinni
gaboobi sin Qeebik Abbixe week,
Toysa Seewah ken Abbixaay ken
elle geyinnaanih Aracal ken Qida,
too mara kinni Qiddaanaah Seewah
ken orbissaanamah Baxxaqqa iyya
Sumaq Siinih kak abnem.

92. Moominti isi toobokoyta moomintu
cakki maliinoh Qidam cakkik
maliiy kaah maxiqtaay mafaxxinta
woh hoxak takke tet akke waytek,
moomintu hoxak Qide num,

Toysa moomintoh tan naqso
currusee kee hinnay moomintuh
yan naqasu currusaah kay marah
yantacawwime gidiyik maaluk
timixxigeh gide kaal tan, woo
maalu Sadaqhatah kaah cabaanaah
wohuk Qafu kaah aban ken akke
waytek, woo Qiden num korosuy
Siinik Qaduwwih tanih num
yekkeeh Qideyni usuk moomintu
yekkek, Toysa moomintoh tan
naqso currusee kee hinnay lab
naqsuy moomintuh yani curruse
yakkay, sin kee keenik fanat
xaganaa kee Ateeban kak yan
marih num tekkek Rabe numih
buxah marah yantacawwime gidiy
kee moomintoh tan Naqso currusee
kee hinnay moomintuh yan Naqsu
currusam kaal tan, tokkel usuk
currusa naqso geewaa num tekkek
toysa Namma Alsay itta kataata
Soomam kaal tan Yalli toobat kaak
oggolamkeh, Yalli isi naqoosah
caagid yaaxigi keenih madqeemil
Naggaar kinni.

93. moomintu loowitik Qidah yan
num, Toysa kay galto jahannam
gira usuk teetil waarak Yalli
kaa yinqibeeh isi Racmatak kaa
yeyxeereh, Yalli kaxxa digaala
kaah massoyse Akeeral.

94. Yeemeneh yan maraw isin Yallih
gital Qeb abtoonuh Safartan
wagqdi, toysa Seehadâ Qidimit
maasassakinaay cubbusaay
islaamaninnot culeeh Salaamaqle
siinil Qide numuk atu moomintu
hinnito maxcina Addunyâ manoh
duyyê baxa edde gurrusak, tokkel
Yallih xaqul maggo galtoy wohuk
sin edde gaddalisa tanik, wonnaah
isin duma korosuh Sugteeniih
Yalli iimaanat sin gunek, toysa
Abtaanam cubbusa, Diggah Yalli
isin abba haytaanamak adda
yaaxigi kinnik.

95. Moominiinik jihaadak daffeyak
Raaqe maraa kee Yallih gital sinni
maaluuy sinni nafsih yangicillee
mara mamissowta duude waa
maray (inti-malii kee iba maliiy
Biyaakita numuuy ......w.w yan
mara kinnuk) malkitle akke
waytek, Yalli sinni maaluuy sinni
nafsih Yallih gital yangicillee mara
jihaadak daffeyak Raaqe marak
darajatal ken muxxuse jannatal,
Yalli kulli mara keenik jannatah
xagnise, Yalli kay gital yingicillee
mara jihaadak daffeyak Raaqe
marak kaxxa galtot muxxuse.

96. Usun (Yallih gital yingicillee mara
kinnuk) Yallak jannatal fayya itta
Qarway ittak Amol tanii kee dambi
cabtii kee Racmatta kaak lon, Yalli
dambi cabti-li xuwawli kinni.

97. Diggah malayka Rooci kak
tayyaaqe mari usun koros addat
aben daffeynaa kee ken addak
guuroh awqe weenimit sinni nafsi
yudlume marah Anuk malayka ken
Sahitak sinni diinih caagidik macat
Sugteenii? KĶKeenik itta, tokkel nanu
ninni Baaxol diini Soolisnaamak
Boolaysime marah Sugne iyyen,
malayka keenil gacisak:Yallih
Baaxo farakka luk manannaa?
Teetik aka Baaxo fan guurumak
sinni diini Soolissaanamkeh macah
Awqe wayteenii? keenik itta, toysa
too marak orbeyna jahannam gira,
is manxu gacta gacsimeynaay usun
fan kak orbaanam.

98. Labhaa kee Agabuuy Qunxa urruy
dulmi sinnik edde waasan dudda
ceetaalak Aalle waah guuroh
edde gexan gita Aaxige waay
Boolaysime Akke waytek.

99. Toysa too maray Boola-le kinni
Yalli Qafu kah abu waam, Yalli
Qafu Abe dambi cabti-li kinni.
100. Koros Baaxok muslimiin Baaxô
fanah isi diini luk Yallih gitah
yawqeeh guurumah yan num,
Baaxô Bagul maggo Aroocay
isi Qaduwwi elle xixxibisaa kee
niqmat kee Rizqhiy farakkale elle
tani geele, isi buxak Yallaa kee
kay farmoytâ fanah guurumak
yewqe num, tohuk lakal gital Rabi
kaa matrek, toysa Nummah kay
galto Yallih garil kaah dabaqte,
Yalli isi naqoosah dambi cabti-li
xuwawli kinni.

101. Moominiiney Baaxô Bagul
Safarah tawqen waqdi, toysa
Salat Qhasrih (Affara Rakqat
yakke Salat Namma Rakqatah
gacsaanam kinnuk) Abittaanam
dambi siinil mali Salaatat
tanin waqdi koroosite mari
umaanceh siinit Boodu waamak
meesitteenik, diggah koros
Baxxaqqa iyya Qadaawat Siinih-
le mara kinnik keenik Cibbarsima.

102. Nabiyow atu Qebti Booxal
ken addat teneeh Salat keenih
Soolissaah ken Absissam faxxa
waqdi, toysa keenik horta
Salaatah kô luk Soltay, sinni
Silac yabbixitoonay, tokkel kô
luk Salaatah Solte horta Salaatah
kummatta waqdi, toysa aka horta
siinik wadiril Qaduwwi foocal
tanay naharsi horta Salaatak gaba
kaltah gide, aka hortay Salat abe
wayte tamaatay, tokkel Salat kol
luk Aboonay, usun Qaduwwik
cibbarsimaanaah sinni Silac
yabbixitoonay, koroosite mari
isin sinni Silac kee sinni duyyek
garcittaanam Siinik faxan,

tokkel inki makkaqah siinit
yakkuqeenimkeh, Robti adak
meesitteeniih hinnay Biyaakitten
sin tekkek sinni Silac Baaxol
haytaanamah dambi siinil mayan
Qaduwwik cibbarsima duddu
haytaanam, Diggah Yalli korosuh
ken xixxibissaah ken tayqunxee
digaala keenih massoyse Akeeral.

103. Tokkel Salaatak (meesitan waqdi
aban Salat kinnuk) gaba kaltan
waqdi, toysa isin Soolak daffeyak,
isin Qaxah anuk Yalla Cusa,
tokkel meesi siinik gexxeeh Satta
ittan waqdi, toysa Salat dudda-
luk Soolisaay aba, Diggah Salat
moominiinil fardiy yimixxige
wakti-le kinni.

104. Moominiiney korosuy Qaduwwih
siinik tanih guran kee Qeebik
maboolaatina, isin Qeebik siinit
Raqta muduumak Qansaritteenik,
toysa Diggah usun (koros
kinnuk) isin kah Qansarittan
innah Qansaritan, isin galtok
usun Qaagite waanam Yallak
Qaagittan, Yalli yaaxigi Naggaar
kinni.

105. Nabiyow Diggah nanu Qhuraan
kitab cakkil kol oobisne,

Yalli wacyih kol oobiseeh

koo yuybulleemil Sinam fan
mekeltamkeh, sinni nafsi cakki
yaaqureenimit ganah yan marah
(tuqma deqsita numih mara
kinnuk) cato makkinaay keenih
mahawsin.

106. Nabiyow Yallak dambi cabti
esserit, Diggah Yalli dambi cabti-
li xuwawli kinnik.

107. sinni nafsi Yallih amrih cinat
ganah yan mara macatinaay ken
Afak mayaabin, Diggah Yalli
gano kak nabaah dambi kak
maggo mara mayakcinak.

108. Usun uma taamoomi keenik
yableenimik Sinaamak
yambooqoreeniih Yallak
mayambooqoran usuk ken luk
anuk, isi ixxigah ken caalat
yaaxigeh Bar yaabak Yalli edde
leede waa uma malat xiinan
waqdi, Yallih ixxiga umman
ken maxcoocaa kee ken uma
taamoomiy abba haanat maroh
tan.

109. Moominiiney isin Amah siini
Ama marah (tuqma deqsita
numih mara kinnuk) Addunyâ
manol hawissaanaah keenih
Sumaaqittaanahak, tokkel
Qhiyaamah ayró Ama gano abak
Yallih digaala iyyi waase-lee?
hinnak Abba iyyi keenik Akkeleeh
iyyi ken cate-lee?

110. Umaah Qaxumaane-le taamat
Aseeh hinnay Yallih Amrih cinat
isi nafsi yudlumeh yan num,
tohuk lakal Yalla dambi cabti
esserek, Yalla dambi cabti-li
xuwaw-lih kaa geele.
111. dambi loowitik abeh yan num,
toysa usuk cagalah isi nafsi
dambi elle orbisam, Yalli isi
naqoosah caagiida yaaxigi keenih
madqeemil Naggaar kinni.

112. num Qunxa dambi Abek hinnay
kaxxa dambi abek, tohuk lakal
dambik Barih yan numul kaa
Qidek, toysa Nummah usuk dirab
kee ereriiy Baxxaqqa iyya dambi
yussukuqqeh.

113. Nabiyow Yallih muxxoo kee kay
Racmatta kaamol Suge wannay,
tama sinni nafsi gantah tan horta
cakki gitak koo makkossam
niyatte usun wohut sinni nafsik-
sa makkoysaanam maloonuuy,
usun tu-kalak hebeltoh iimiy kol
Baahoonu waana malon, Yalli
Qhuraan kitab kee Cikmat (Nabii
Cadiswa kinnuk) kol oobiseeh,
duma Aaxige waak Sugtem koo
Barse madqooqik, Nabiyow Yallih
muxxo kaamol kaxxam Naba
wacyi kol oobiseeh isi farmoyta
koo Abeemil.

114. Sinam garayat Abtah tan yaabittek
maggoomut kayri mayan,
Sadaqhat yaceenimih hinnay
meqeemit yaabaanaah meqeemit
taamitaanam kee hinnay
Sinaamay itta wayteh maymaaqah
Amrisa num akke waytek, tama
caagiida Yallak leedaa kee galto
edde gurrusak Abah yan num,
toysa nanu Sarrah kaxxa galtoy
farakka itta kaah Aceenno iyye
Yalli.
115. Tirto kaah Baxxaqqa itteek lakal
Yallih farmoytih Amri cinaah
moominiin gitak kalih gita kataata
num, kaa kee kay koroosannuy
doorite ittah cabnaah jahannam
gira kaa culusna, jahannam gira is
manxu gacta gacsimeynaay?

116. Diggah Yalli agleh tu-kaat haa
maray Atoobe kalah Rabeh dambi
macaba, Yallat Agleyta haanamak
Addah Raqqa iyya dambi abah
yan marak isih faxa marah dambi
cabah, Yallat Agleyta haa num,
toysa Nummah usuk cakki gitak
xer makkootiyyah makkoote.

117. Tama koros Yallak kalah
taqbudem mali, numtinwellittey
Say-marih migaaqitte kah
abitte Akke waytek, usun kalah
yaqbudeenim malon, Yalla cineeh
umaanet caddok tatre Sheytan
yaqbuden ken akke waytek.

118. Sheytan Yalli isi Racmatak
kaa yayxaaray xiibitak anu ku-
Naqoosak yimixxige kura (Afto)
keenik inni Qibaadah haysiteyyo
iyye.

119. Sheytan isi yab warraysak,
Diggah anu yoo kataate mara
keenik cakkik makkoyseyyooh
dirab Qaaguh ken xagniseyyo,
diggah lacti Aytiita yargiqeenimih
ken Amriseyyooh diggah usun tet
Argiqe-lon, Yallih ginok weelal
korsaanamah ken Amriseyyooh,
Diggah usun kaa korse-lon,
Sheytan Yallak kalah Awlaytuh
haysita num, toysa usuk Nummah
Baxxaqqa itta kasaarah kasaarite
Numu.

120. Sheytan isi kataate mara dirab
xaganah xagnisaah deedal Qaaguh
ken xagnisaah ken duquurusa,
Sheytan kalah ken kah xagnisam
mali duquurusiyyaa kee malmaalu
akke waytek.

121. Woo marak orbeyna jahannam
giraay teetik edde maktaanaah
eleelitan Arac mageyan.

122. Yeemeneeh meqe taamoomi
Abbaasite mara weeqaytitte guba
kak gexxa jannoota ken culsenno,
usun umman teetil waarak, Yallih
xagni Nummaay Agay-waaga
mali, Yallak maxcô Nummah iyyi
fulaa? Num ma-fula.

123. Muslimiiney sin Qaagu hinnaay
kitab marih Qaagu hinna Ama
kaxxa muxxo elle geyaanam
Nummah iimaan kee meqe taamal
geyaanâ ikkal, uma taama Abe
nun teetil galtima, usuk Yallak
kalah kay caagidih Abba yakke
Awlaytu ma-geyaay cateynay
Yallih digaalak kaa cata mageya.

124. Meqe taamoomik tu-Abbaasite
num lab-Num takkay hinnay
Say-Num takkay usuk
moomintuh Anuk, Toysa
too mari jannat culaah ken
taamoomih galtok tamri lafoyti
xiiroonut tan Boohâ Baxah gide
keenik madaggoysaanaay ken
mayadluman.
125. Diini Qaxah iyyi yaysee isi
Nafsi Yallih gabal hee numuk,
usuk Yalla inkittoysaah meqe
taama Yalla caglisak, usuk Aka
diinittek xabanah gacak Nabii
Ibraahim diini kataate numuk
iyyi yaysee? Num mayaysa, Yalli
Nabii Ibraahim kaxxa kacnoytah
haysite.

126. Qaranwal tanim kee Baaxô Bagul
tanim inkih Yalli-le, Yallih ixxiga
ummaan iimit maroh taniih tu-
kaak maqellitta.

127. Nabiyow Sinam Agbi caagiidaa
kee ken madqooqi Baxxaqqa
keenih haytam koo esseran,
ken caagiida Yalli Baxxaqqa
Siinih heele, kitaabal Siinih
tankirriyimem Say-Qayxiixay
digbissaanam faxxaanay yaras kee
Nagrâ maaluk keenih tunkuttubem
kah Acee waytaanaa kee Qunxa
urruy Boolaysaanaah burtaanah
caagid Yalli Baxxaqqa siinih
heele, Qayxiixah Nagrâ maaluu
kee ken cakki keenih taceenimih
Qadaalat Abtaanamah sin Amrisa
keenik ixxic, isin kayrik Abba
haytaanam, toysa diggah Yalli
yaaxigi kinniih kaak Qellittam
matan.

128. Barra isi Baqlak isil yaxxeereeh
yambeemik hinnay derre isit
cabaamak meesittek, toysa sitta
geyaanaah sittin fan maymaaqah
yaymaaqeenim ken Nammayal
dambi mali, sitta geyaanam
Baxsimiyyak kayrih Aysuk Raqta
nafsitte kaxxa cinnaane caalatah
leeh elle ginnimte, sinni Agabû
luk gexso temqeeniih Yallak
keenih meesitteenik, toysa diggah
Yalli isin Abba haytaanamak Adda
yaaxigi kinni.

129. Lab-maraw isin gennaaqot
tabbixen Agbih fanal Qadaalat
Abtaanam maduddan
kacanul kaxxa Baakeerih kah
Baakersintan way, toysa faxe
waytan Barrak inkinnah yan
keltiyyah kelitti teetik maxcina,
toysa Baqla sinniih cabti sinni
Barray waxeexit tanih innah
tet cabettoonuuh wohul dambi
sin Abbixe-lek, sinni taamoomi
taymaaqeeniih sinni Agabih
fanal Qadaalat Abtaanaah Yallak
keenih meesitteenik, toysa diggah
Yalli isi Naqoosah dambi cabti-li
xuwaw-li kinni.

130. Barraa kee Baqla Cabtil ittak
Baxsimtek Yalli ken Nammayak
kulli num keenik isi muxxoh
gaddalise-le teetik tayse Barra
kaah yaceeh kaak yayse Baqla
teetih yaceemil, Yallak muxxoo
kee gune farakka ittaah usuk
isi Naqoosâ fanal Aba meklal
Naggaar kinni.

131. Qaranwal tanim kee Baaxô Bagul
taniimih Reeda inkih Yalli-le,
Nummah siinik duma kitab kah
yontocowwime maraa kee sin
(Mucammad åzsaieýķo ummat
kinnuk) inkih Yallak meesita
iyyaanamah sin farrimne, Yalli sin
edde farriimeemil koroositteenik,
toysa diggah Yalli Qaranwal tanim
kee Baaxô Bagul taniimih Reeda
usuk-le, Yalli isi ginok gaddali isi
Naqoosah yecee Niqmatal fayla-li
kinni.

132. Qaranwal tanim kee Baaxô Bagul
taniimih Reeda inkih Yalli-le,
Yalli isi Naqoosah taamoomi
Yableeh dacrisaamah xiqqi haa.

133. Sinaamey Yalli faxek sin
Bayissi heeh siinik kalah Aka
mara Baahe-le, Yalli toh siinik
Abaamah dudda-li kinni.

134. Sinaamey Siinik Aba taamat
dubuk Addunyâ galtó faxa Num,
toysa Yallih xaqul Addunyâ galtoó
kee Akeerâ galtó inkih tanik
kaal esseritay, Yalli isi Naqoosah
maxcooca yaabbi ken taamoomi
yabali kinni.

135. Yeemeneh yan maraw Qadaalatal
Soolaah Yallih Sabbatah
Sumaaqita mara tika sinni
nafsitteey hinnay sinni xaleynaa
kee siinih Ramad-le mara
takke way, elle Sumaagqittan
Num gaddali yakkay hinnay
tudagoyta yakkay, toysa Yalli
ken Nammayih maqaane edde
tan ikkeh ixxigah siinik Aysuk
Raaqak, toysa isin sinni nafsi
fayxi kataata mara makkina
Qadaalat cabtaanamal, sinni
Arrob Sumaaqak makteenik
hinnay derre edde cabtaanaah kaa
taaqureenimil, toysa diggah Yalli
isin Abba haytaanamak Adda
yaaxigi kinni.

136. Yeemeneh yan maraw isin Yallaa
kee kay farmoytih Nummaysiyyal
diggi ixxica, Qhuraan kitaabay
Yalli isi farmoyta Nabii
Mucammadal fksas oobisee
kee Aka kitoobay Qhuraanak
duma Aka farmoytiitil oobise
Nummassaanamal diggi ixxica,
Yallal koroositeeh kay malaykaay
kay kitoobaay kay farmoytit
kee elle caboh Ayról koroosite
mari, toysa usun cakki gitak xer
makkootiyyah makkooten.

137. Diggah yeemeneeh, tohuk
lakal koroositeeh tohuk lakal
yeemeneeh, tohuk lakal
koroositeeh, tohuk lakal
koroosannu ossiteeh woo
koroosannul Rabba iyyam fanah
elle warree marah Yalli dambi
keenih cabam matakkaay tirto
gital tirri ken mahaa.

138. Nabiyow munaafiqhiin ken
Qansarissa digaala loonumul
ken Aytikumus jahannam girah
Addal.

139. Usun (Munaafiqhiin kinnuk)
koroosite mara Awlaytiitiy cato
edde faxaanah haysita mara
moominiin cabba heenih, usun
(munaafiqhiin kinnuk) maysoo
kee cato koros xaqul gurrusaanaa?
Tokkel diggah maysoo kee cato
inkih Yalli-lek.
140. Nummah moominiiney Yalli
isi kitaabal (Qhuraan kinnuk),
Yallih Aayootal koroositaah
teetil Anqasah taabben waqdi,
toysa isin keenî luk madaffeyina
iyyaanam Siinil oobise, usun
Yallih Aayootal aban Anqasak
Aka walalat cullu iyyaanam
fanah, diggah isin tohut keenî luk
daffeyteenik, toysa isin dambil
ken innah yan mara kinniton,
Diggah Yalli munaafiqhiin kee
koroosite mara inkih jahannam
giral kobxise-le.

141. Usun (Munaafiqhiin kinnuk) Qeb
kee musiibatak Siinil obtam Siinih
garrisa mara kinni Moominiiney
Yalli isi guneh sin Qaduwwih sin
cateeh iisaa kee xannaba kaak
geyteenik, nanu catoh Siinî luk
masuginninoo? Siinik iyyan,
koros iisaa kee xannabak tu-Siinik
geytek nanu Siinih Abneemit sin
macatinninoo, Moominiin siinik
mawaasinninoo Sin Qidaanamak?
keenik iyyan, Yalli Qhiyaamah
Ayro sin kee ken fan mekle-le,
Yalli koros inkinnah moominiinik
elle tayse gita teetih maabinna.

142. Diggah munaafiqhiinih yan
mari Yalla ganam yakkale usun
iimaanak yaybulleenim kee
koroosannuk Qellisaanamat,
usuk usun Aben gano celta galtoh
ken galtak, tama munaafiqhiin
Salat Abtuh Solta waqdi tutaan
luk kaah Solta Sinam sinni
tablemkeh, usun Yalla dagoh gide
Akke waytek macusan.
143. Tama munaafiqhiin iimaan kee
koroosanni fanal Agay-waagat
tan, usun ta yeemene marâ luk
mayaniinaay ta koroosite marâ luk
mayanin, Yalli makot bee numuh,
toysa tirtô gita inkinnah kaah
mageyta.

144. Yeemeneh yan maraw moominiin
cato cabba hayteenih koroosite
mara Awlaytiitih mahaysitina,
sinni Qaduwwih kacnoytit
takkeenimit isin Yallah Baxxaqqa
iyya Sumaq sinnil haytaanam
maay faxxan?

145. Diggah munaafiqhiin Qhiyaamah
Ayro girak gubi onqorol tan,
Nabiyow tama munaafiqhiinih
cateynay tama digaalak ken cata
inkinnah keenih mageyta.

146. Tama munaafiqhannuk Yallal
gaceeh yotoobeeh taama
yessemeqqeeh, Yallih kitab
yibbixeeh sinni diini Yallah
cagliseh yan mara Akke waytek,
too mari usun Addunyaa kee
Akeeral moominiinî luk yanin,
Yalli moominiinih Sarra Akeeral
kaxxa galto (jannat kinnuk) Acee-
le.

147. Yalli sin digaalamat maa-
tuxxiqlee maca kak abaa? Kaa
faatitteeniih kaa kee kay farmoyta
Nummasseenik, Yalli isi naqoosa
Qibaadak kaah Abtem keenik
faatitah, usuk ummaanim yaaxigi
kinni.
148. Yalli maxcoocak uma maxco
fayya haanam makicni
yundullume num kaa yudlume
numih umaanet yaabam kaah
xiqtam akke waytek, Yalli fayya
heenim hinnay Ramma heenim
yaabbi, Qellut Abeenim yaaxigi
kinni.

149. Sinaamey meqe taama
tuybulleenik hinnay tet
Qellisseenik hinnay umaanek
Siinil Baaheenimik Qafu
Abteenik, toysa Diggah Yalli
isi naqoosah Qafu Abah ken
digaalam duudak.

150. Diggah Yallaa kee kay farmoytiitil
koroosita mari (Yahuud kee
Nasaara kinnuk) Yallaa kee kay
farmoytiitih fan Baxsaanam faxan
Yalla Nummasnaah kay farmoytit
dirabbosnah iyyaanamal, garu
keenik Nummasnaah garul
keenik koroositnah iyyan, usun
koroosannuu kee iimaanak
fanal makô gitay Bicsiteeni
haysitaanam faxan.

151. Woo maray tohut weeloysime
usun Numm â korosu, nanu
koroositeh yan marah ken
xixxibissaah ken tayqunxee
digaala keenih massosne Akeeral.

152. Yallaa kee kay farmoytit
Nummayseeh keenik numtin fan
Baxse-weeh Yallih Amri oggole
mari, too marah Yalli Sarra ken
meqe galtoota keenih Aceele,
Yalli dambi cabti-li xuwaw-li
kinni.
153. Nabiyow kitab mari (Yahuud
kinnuk) Qaraanak kitab keenil
oobissam kol esseran, Nabii
Muusal tawraat kitab inki adda
kah oobe innah, Nabiyow tamah
keenik Ma Qajjibsitin usun
Nummah Nabii Muusa tamahak
Nabam essereenik, tokkel
Yalla intih nee uybulluy kaak
iyyen, tokkel Qaran gira keenil
obteeh ken finqisse, ken ceele
waytam essereenimit sinni Nafsi
yudlumeenimih Sabbatah, tohuk
lakal Beqera Yallay yaqbudeenih
haysiten Yalla cabba heenih
Nabii Muusâ gabal Baxxaqqa
itta Astooti keenih temeeteek
lakal, tokkel wohuk Qafu keenih
Abneh usun Beqeri Qibaadak
Yallal gacen waqdi, Nabii
Muusah maqarre Astootiy kay
Nubuwwannuh Baxxaqqa iyya
Sumaq takke kaah necee.

154. Tuur deqsitta Qale Amol fayya
keenik hayne meesissoh Tawraatal
taniimil taamitoonu waanamah
keenik Beyne Ateeban (xagana
kinnuk) Abinat Assaanam
cineenimih Sabbatah, Beytal
Magqhdis deqsitta magaala Yallah
Aqunxak moyya Ramma haak
tet cula keenik inneeh usun
woh cineeniih Saloofah cisik
Axcuk culen, Sabti Ayro kullum
tabbixeenimit caddok matatrina
keenik inneeh woo kullum Ni-
Amrih cinah yibbixeenih, gibdi
Ateeban keenik Beyneeh kaa
yiggileeniih kaa makeenih.
155. Ni-Racmatak ken kah neyxeerem
keenik beyne Ateeban (xagana
kinnuk) yiggileeniih Yallih
Astootiy kay farmoytiitih
Numma tascassee yengeddeeniih
teetil koroositeenih, dulmiiy
cakki maliinoh Yallih Ambiya
Qideenimih Sabbatah, Ni-Lubbitte
Sibat taniih Atu ittam maraaqissa
iyyeenimih Sabbatah Ni-
Racmatak ken neyxeereh, wonna
hinnay usun koroositeenimih
Sabbatah Yalli keenik tet Alfeh,
tokkel usun dago iimaanak-sa ken
yanfiqe iimaanah ma-yaaminan.

156. Usun Nabii Qiisal koroositeeniih
kay ina Maryam dalwa Abte
Axcuk kaxxa ererih edde yeerren
maxco iyyeenimih Sabbatah Ni-
Racmatak ken Neyxeereh.

157. diggah nanu Maryam Baxa Qiisa
Yallih farmoyta Anqasaay Burah
kaa Qidneh iyyeenimih Sabbatah
Ni-Racmatak ken neyxeereh, usun
Nabii Qiisa maqidinnoonuuy kaa
Mafannisinnon, kinnih immay
Yalli Nabii Qiisâ ceelo keenih elle
hee numu usun Qideenim, Diggah
Nabii Qiisâ caagidil itta wee mari
kay Qidimik Agay-waagat yanin,
usun tamahak hebeltoh ixxiga
malon akkal kataatanam akke
waytek, usun ismitti heenih kaa
maqidinnon.

158. Usun elle yakkalen inna hinnay
Yalli Nabii Qiisa Nuwwuk isi fan
fayya kaa hee, Yalli isi Reedal
mayso-li Abba haamal Naggaar
kinni.

159. kitab marak (Yahuud kee Nasaara
kinnuk) hebeltô num keenik
ma-Raaqa Nabii Qiisa Qaraanak
oobaah Rabak naharat usuk Yallih
Naqasuuy kay farmoyta kinnim
inkih Nummaysan ken Akke
waytek, Nabii Qiisa Qhiyaamah
Ayro Sumaq keenil yakke, yahuud
kaa dirabbosseeh Nasaarâ Yallih
Baxa kaak itteemil.

160. Yahuud yekke mari dulmii kee
kaxxa dambittet Aseenimih
Sabbatah keenih calallowteh
Sugte meqe maaqo keenil
carammosneh, sinnii kee Sinam
maggom Yallih diinih gitak
waaseenimih Sabbatah.

161. Nummah Yalli tawraat kitaabal
ken kak waaseh yan Ribâ
maalu Beeteeniih yokmeenimih
Sabbatah, Sinam maalu cakki
maliinoh deedalah yokmeenimih
Sabbatah, keenik (Ama Yahuud
kinnuk) koroositeh yan marah
Qansarissa digaala massosne
akeeral.

162. Kinnih immay keenik (yahuud
kinnuk) ixxigaa kee Yallih
madqooqil diggi iyya maraa
kee moominiin Nabiyow
Qhuraanak kol obsimtem kee kok
naharsi farmoytiitil obsimtem
Nummaysaanah, usun Salat
Soolisaah Zaka yaceeh Yallaa
kee ellecaboh Ayro Nummaysa
mara, woo maray meqe weeloolat
weeloysimeh kaxxa galto (jannat
kinnuk) Aceenno Akeeral.

163. Diggah Nabiyow nanu wacyi kol
oobisneh, Nabii Nuucuuy kaak
lakal tan Ambiyal wacyi kah
oobisne innah, Nabii Ibraahim
kee Nabii Ismaaqiliiy Nabii
Iscaaqh kee Nabii Yaq-qhuubuuy
kay Samadak Ambiya yekke
maral wacyi oobisneh, Nabii
Qiisaay Nabii Ayyuub kee Nabii
Yuunusuuy Nabii Haaruun
kee Nabii Suleymaanal wacyi
oobisneh, Nabii Daawuuduh
Zabuur deqsita kitab necee.

164. Nabiyow Qhuraan Addal
Ama Suurak duma Nummah
farmoytiitik xaagu kol kak
maaqne farmoytit kee keenik
xaagu kol kak maaqe wayne
farmoytit Rubne, Yalli Nabii
Muusâ luk yaabiyyah yaabe.

165. Inni ginô fanah farmoytitte Ruube
yeemeneh yan mara keenik meqe
galtol Aytikumusak, hinnay
koroosite mara keenik Yi-digaalak
meesiisak, Yalli Sinaamah
farmoytit Ruubek wadir Sinam
Yallat tuh haysit kee malkitaanam
gee waanamkeh, Yalli mayso-li isi
Naqoosah Abba haamal Naggaar
kinni.

166. Kinnih immay Nabiyow yahuud
kee keenik kalah yan mari kol
koroositek Atu kay farmoytay
Qhuraan elle oobise kinnitoomuh
Yalli koh Sumaaqita usuk isi
ixxigal kol kaa oobisak, malayka
wacyih kol obsimtem Numma
kinniimih koh Sumaaqitta,
Nabiyow Yalli Sumaaqah dibuk
Xiqqi koo haa.

167. Diggah koroositeeh ku-
Nubuwwannu yangaddeeh Sinam
Yallih gitak waase mari, Nummah
cakki gitak xer makkootiyyah
makkoote.

168. Diggah koroositeeh koroosannut
sinni Nafsii kee Sinam diinik
waasaanamat yudlume marah
Yalli dambi keenih cabam
matakkaay cakki gital tirri ken
haam maaba koroosannuk Amok
kate weenimih Sabbatah.

169. Yalli tirri ken mahaa jahannam
gira ken gudduysa gital tirri ken
haa kaa Akke waytek, usun (koros
kinnuk) umman tet Addal waarak,
toh Yallal xabciniih kaal magibdi.

170. Sinaamey Nummah Ni-Farmoyti
Nabii Mucammad fcac
sin Rabbik cakki diinî luk Siinih
yemeetek, toysa kaa Nummaysa
kaa Nummassaanam kayrih Siinih
Aysuk Raqtak, sinni koroosannuk
kate wayteenik, toysa diggah Yalli
Qaranwaa kee Baaxol taniimih
Reeda-lem ixiga, Yalli isi gino
yaaxigeeh keenih Abba haamal
Naggaar kinni.

171. Kitab maraw (Nasaara kinnuk)
sinni diinit caddok matatrinaay
Yallal cakki maxcô kalihim
mahaysina usuk xayloo kee
Barra-le iyyaanamal, cagalah
maryam Baxi Nabii Qiisa Yallih
farmoytaay Yalli cakkķil kaa
Ruvbe, Yalli maryam gudduyse
isi Qangarat (tik iyyaanamih
Qangara kinnuk) kaa gineeh
Yalla-le kabuk yan Roociy

Yalli jibriil kah Amrisey jibriil
maryam diriqit fuufusek kaa
gine Yalli, toysa Yallaa kee kay
farmoytit Nummaysaay Yallitte
Sidoc takke maxcina, maryam
kee Qiisa Agleh kaat haak, tama
maxcok idiya woh kayrih Siinih
taysehik, cagalah Yalli inki
Yalla usuk Saytunnooweh xaylo
haysitaamak, usuk Qaranwal
tanim kee Baaxol taniimih Reeda-
le, Yalli isi Naqoosah taamoomi
yableeh dacrisaamah xiqqi ken
haa.

172. Masiic (Nabii Qiisa kinnuk)
Yallih Naqasu yakkeemik
inkinnah isi Nafsi fayya mahaay
mayaynaba, Yallat xayih
tan malayka Yallih Naqoosa
yakkeenimik inkinnah sinni
mayaynaban, Yallih Qibaadak ise
fayya haah kaxxamariinita mari,
toysa Yalli Qhiyaamah Ayró inkih
ken gaaboyse-le Cisab kee galtoh.

173. Yeemeneeh meqe taamoomi
Abbaasite marah tu-gactek, toysa
Yalli ken taamoomih galtoota
dudda-luk keenih Aceeleeh isi
muxxok keenih osse-le, isi Nafsi
fayya heeh kaxxa mariinite
marah tu-gactek, toysa Yalli ken
Qansarissa digaalah ken digaale-
le, usun Yallak kalah Awlaytu
mageyaanaay cateynay Yallih
digaalak ken cata mageyan.

174. Sinaamey Nummah sin Rabbik
Asta (Nabii Mucammad
{zatike kinnuk) Siinih
temeete, Nooriy (Qhuraan
kinnuk) Baxxaqqa iyyay tirto elle
geytaana Siinil oobisne.

175. Yalla Nummayseeh Qhuraan
kitaabay Noori-le yixxibixxee
marah tu-gactek, toysa Yalli isi
jannat ken culse-le kaak yan
Racmat kee muxxoh, massa-
le gitay (islaam diini kinnuk)
jannatti kaloolâ fanah ken Beyal
tirri ken hee-le.

176. Nabiyow Rabe Numuy Addunyal
xaylo cabe weeh Abba cabe weeh
Nagra koo esseran, woo Numuy
Addunyal xalay kee Abbak tu-kak
Raaqe wayteh maalih kurane elle
Aban inna Yalli Siinih warse-le
keenik ixxic, Seehadayti xalay
kee Abbak Addunyal tu-cabe
kalah Rabeeh toobokoytáy inaa
kee Abba kaâ luk le dibuk kaak
Raqtek, hinnay Abbah Baxá
dibuk kaak Raqtek, tokkel is isi
toobokoyti cabe Nagrâ maaluk
garab-le, tet toobokoytay inaa
kee Abba teetî luk-le tet Nagrah,
hinnay tet Abbah Baxi dibuk
Raaqek tet Nagrah, is Rabteeh
xalay kee Abbak tu-cabe waytek
tet maalu inkih Nagra, Rabe
Seehadayti xalay kee Abbak tu-
cabe weeh kaak Raqtem Namma
Say- toobokoytá tekkek, toysa
usuk cabeemik ken Nammay
Sidiica ikkel heen maaluk
Namma Afa usun lon, Rabe
numuk Raqtem Lab-toobokoo
kee Say-tooboko tekkek, toysa
Lab-toobokoyti isi Namma
toobokoytáh maglabih innah
yan maglab-le Nagrâ maaluk,
Yalli Nagrâ maalu elle kuran
inna Baxxaqqa Siinih haa cakkik
makkoote waytaanamkeh Nagrâ
kuranel, Yalli ummaanim Yaaxigi
kinni.


1. Yallaa kee kay farmoyta
Nummayse maraw Yallih xagnittee
kee sin fanal tan xagnitte duudusa,
Yalli Affara xiyyuk lac (lafnabaa
kee ubcunto kinnuk) tasguudeenim
siinih calalloyseh ama Suurah
addal caraamu kak tekkeemiy siinil
tankirriyime akke waytek, isin
Cajjii kee Qumrah icraamat tanin
waqdi dibaali admo calalloysite
kalah, diggah Yalli isih faxam
madqaah mekla.

2. Yeemeneh yan maraw icraamat
tanin waqdi Yalli caraamu siinil
abem kee Yalli isi naqoosah
isi diinik caggudusem ma-
calalloysitina, Yalli Qeb edde
abtaanam kak carammoyse Alsitte
Qeebih ma-calalloysitina, kaqbâ
fan beyan lac kee kaqbâ lac
kinniimih Astah caram cooxuk
tu-edde yexeen lacat boodaanam
ma-calalloysitina, caram masgiidî
fanah yufkuneeh gexa maray
sinni Rabbih Rizqhii kee kay
leedaa kee kay kacanu gurrusâ
Qidim ma-calalloysitina, Cajjii kee
Qumrah gexxan waqdi, icraamak
calallowteenik, dibaala admoh
tabbixeeniih Qiddaanam siinih
xiqtahak admo abita caramak kalih
baaxol, seehada caram masgiidik
sin waasseemih naqbi caddok
keenit taturtaanamat sin baahe
waay, moominiiney sittin fanal
maqaaneh abtoo kee Yallak meesi
edde taniimil itta cata, dambii kee
Caddok tatur edde yaniimil itta
macatinaay Yallak meesita, diggah
Yalli digaala gibdi kay amri cine
maral.

3. Barugaay caxta Qabalaay
cereyyah cado takmeenim siinil
carammowteh, masgaadal Yallih
migaaqak kalih migaq elle xagan
lacih cadoo kee sorkoociseenih
(Quntuurusiyya, Quxuuxus) Rabe
lacih cado siinil carammowteh,
xaat Qidee kee hinnay caxxat
Qide yekken lacih cado, fayya-
le aracak Radek hinnay xiso elle
tiddigillee lacih cadoo kee lac
yingiqeeh giqit Rabe lacih cado,
Ali Qideh yokme lacih cado siinil
carammowteh, ama edde yabne
lacak masgaadat kak matarteeniih
tusguuden lacih cado akke
waytek, Yallak kalah Qibaadah
sooliseenimih tussuguudumeemih
cado siinil carammowteh, Azlaam
deqsita cooxuy missoyseenit
siinil meklimtem kee siinih
meklime wayteemih ixxiga kaal
gurrusaanam siinil carammowteh,
tama siinil carammowteemiy
tama Aayatal cussumte abaanam
Yallih amriiy kay taaqatak awqiyya
kinni, Asaaku koroosite mari isin
sinni diinik korraqtaanamak siinik
yobboodeenih, toysa yok meesita
keenik ma-meesitinaay Asaaku sin
diiniy islaamanninô diini kinnii
kee yi-Niqmat siinih duuduseeh
islaamanninô diinih haysittaanam
siinih oggoleeh ikcineh iyye

Yalli, Qulul gibda makmo kak
carammowtem yakmeemit kafisse
num loowitik dambî fanah kelta
num akke kalah yokmek woh kaah
calaali, toysa diggah Yalli dambi
cabti-li xuwaw-li kinni.

4. Nabiyow ku-kataysis maaqok
makmo keenih kak xiqtam koo
esserta, Nabiyow keenik ixxic,
maaqok meqem kee Haadak
lifiiqa leeh Alwak maaqiyo
leemiy Barisseeniih adbisseeni
admoh tibbixeemih cado siinih
calallowteh, Yalli sin barseemik
admo siinih elle aban inna tet
barisak, toysa is siinih kak
tabbixem akuma isin admoh
tet Rubtan waqdi, tet Rubtan
waqdi Yallih migaq teetil cusa
(Bismillah axcuk) Yalli sin kah
amrisem abtaanam kee usuk sin
kak waaseemik waasimtaanamal
kaak meesita, diggah Yalli Cisab
Sissikik.

5. Moominiiney Asaaku maaqok
meqeemiy calaalik tani
siinih calallowteh, kitab kah
yontocowwime marih (Yahuud
kee Nasaara kinnuk) maaqo (usun
yusguuden lacih cado kinnuk)
siinih calallowteeh sin maaqo
(sin tusguuden lacih cado kinnuk)
keenih calallowteh, moominiiney
moominiinih yan Agabuy currih
yaniy dalwak yexxeerek digib
keenik siinih calallooweh, siinik
naharat kitab kah yontocowwime
marih Agabuy currik yaniy dalwak
yexxeerek digib keenik siinih
calallooweh ken yaras keenih
teceenik kollay, calaalih ken
haysitak dalwah ken haysite kalah,
Mareytiitih ken haysite kalah,
iimaan madqooqil koroositeeh
yengedde num, toysa Nummah kay
taamoomi Bayteeh usuk Akeeral
kasaarite marih numu wonnal elle
Rabek.

6. Yeemeneh yan maraw Salaatah
Soltaanam faxxan waqdi, toysa
sinni foocittee kee sinni gaboobi
Cusuula luk kaqlisa, sinni
Moyyaayi duugaay sinni Ibitte
Namma kulcunto luk kaqlisa,
jinaabat teneenik kaqala, Biyaakita
mara tekkeenik hinnay Safarah
yan mara tekkeenik hinnay siinik
numuk teyni daacoh aracak
yemeetek hinnay Agabul fidoh
orobteeniih lee wayteenik, tokkel
Saytun burtay taahirik tanit
tayammum abitaay sinni foocittee
kee sinni gaboobi teetit duuga,
Yalli tamahal gibdaabina sin amol
haam ma-faxa, kinnih immay
dambii kee wadô sinnaay jinaabak
sin taahirroysaah isi niqmat siinih
duudusuh abe wohul kaa faatita
mara takkeenimkeh.
7. Moominiiney Yalli siinih yecee
iimaan niqmatay sin amol yani
kassita, Yalla Nummassaanaah kay
farmoyta katattaanamal siinik Bee
ateeban (xagana kinnuk) noobbeeh
oggolleh itten waqdi kassitaay
Yallak meesita, diggah Yalli
Alilwat tanim yaaxigi kinni.

8. Yeemeneh yan maraw Yallah
cakkil Soolaay Qadaalatal
Sumaaqita mara tika, Seehadah
abten naqbi Qadaalat abe
waytaanamat sin baahe waay,
Qadaalat aba Yallak meesil usuk
xayuk Raaqak, Yallak meesita,
diggah Yalli isin abba haytaanamak
adda yaaxigi kinnik.

9. Yalli Yeemeneeh meqe taamoomi
abbaasite mara dambi cabtii
kee kaxxa galto (jannat kinnuk)
loonumul ken xagnise.

10. Koroositeeh Ni-inkittinaanee
tascassee Astooti dirabboyse mari,
woo mari usun jaciim deqsitta
girah mara kinnon.

11. Yallaa kee kay farmoyta
Nummayse maraw, Yallih
niqmatay sin amol yani kassita,
sin Qaduwwik sin dacriseemil,
sin Qaduwwih yan mari Qidimih
sinni gaboobi siinil fakam
niyaate waqdiy Yalli ken gaboobi
siinik yibbixeeh waase kassita,
maqaane abittaanaah umaanek
waasimtaanamal Yallak meesita,
yeemeneh yan mari diini caagid
kee Addunyâ Caagidil inkih Yallal
keltoonay.
12. Nummah Yalli israa-iil xaylok
ateeban (xagana kinnuk) beeh
Yalli Nabii Muusa taban kee
Namma makaabantu keenik
beyaah ken Ruubaamah kaa
amrise, Yalli israa-iil xaylok anu
diggah Siinî luk an iyye, isin Salat
Soolisseeniih Zaká teceeniih Yi-
farmoytit Nummasseeniih ken
tessekexxeenik, mattaccoot Yallih
fooca gurrusak teceenik, dambitte
siinik duugeyyooh weeqaytitte
guba kak gexxa jannoota sin
culseyyo, tohuk lakal siinik
koroosite num Nummah Massa-le
gitak Baditeeh makot gexe num
kinni.

13. Tama Yahuud Ni-Ateeban
makteemih Sabbatah Ni-Racmatak
ken neyxeereh, lubbitte keenik
niygibdeeh (kafisneh) iimaanah
Allagowtaamak, usun Yallih
yaabay Nabii Muusal oobe laaracak
Koran korsaanaah iimaanak ken
kah amriseenimiy ken kassiiseenik
sinni maglabak tu-cabaanaah elle
mataamitan, Nabiyow Yahuuduk
xagni makoo kee gano tableemik
makatta keenik yeemene maray
dago akke waytek, Toysa atu Qafu
keenih Abaay ken uma taamal ken
makataatin, diggah Yalli maqaane
Aba mara kicnihik.

14. Diggah nanu Nasaara Nabii Qiisa
kataata mara kinnino iyye marak
Ateeban beyneh, tokkel usun
iimaanak kah amrisimeenimiy ken
kassiiseenik maglabak tu-cabeeniih
elle mataamitinnon, tokkel ken
fanat Qadaawat kee gibdi Naqabu
Qidne Qhiyaamah ayrô fanah,
Yalli sarra akeeral umaanek abak
sugeenim keenih warse-le.

15. Kitab maraw (yahuud kee
Nasaara kinnuk) Nummah Ni-
farmoyti Nabii Mucammad
Jcsateáiķe Siinih yemeeteh isin
maggoomuy kitaabak (Tawraat kee
injiil kinnuk) Qellisak sugteeni
Baxxaqqa siinih haah maggoomuk
Qafu siinih abaah Siinih caba,
Nummah Yallak Noorii (Nabii
Mucammad frase kinnuk)
kee cakki Baxxaqqa haa kitab
(Qhuraan kinnuk) siinih yemeeteh.

16. Yalli ama kitaabal (Qhuraan
kinnuk) kay leedaa kee kay kacni
edde yanim kataata mara Saayaay
nagayna edde tan gital tirri ken
haa, Yalli koroosanni diteetak
iimaan diifû fanah ken edde
yayyaaqe kay idniiy kay fayxih,
massa-le gitâ (islaam diini kinnuk)
fanah tirri ken haa.

17. Nummah Maryam baxi Qiisa usuk
Yalla iyye mari (Nasaara kinnuk)
koroositeh, Nabiyow keenik ixxic,
tokkel Yalli Maryam baxa Nabii
Qiisaa kee kay ina Maryam kee
baaxô bagul tanim inkih Qidam
faxek iyyaay? woh duddaah abe
kaa kaltam, Yalli Qaranwaa kee
baaxooy ken Nammayih fanal
taniimih Reeda usuk-le, usuk isih
faxam gina, Yalli usuk ummaan
iimih dudda-li kinni.
18. Yahuud kee Nasaara nanu Yallih
xaylooy kay kacnoytiiti itte,
Nabiyow toysa sin dambittel macah
sin digaalaa? wonna hinnay isin
Yalli gineemik Seehada kinniton
keenik ixxic, Yalli isih faxa
marah dambi cabaah isih faxa
mara digaalah, Yalli Qaranwaa
kee baaxooy ken nammayih fanal
taniimih Reeda-leeh Qhiyaamah
ayró gacim kaâ fanah yakke.

19. Kitab maraw (yahuud kee Nasaara
kinnuk) Nummah Ni-farmoyti
Nabii Mucammad $ra
Siinih yemeeteh cakkii kee tirto
edde tanim Baxxaqqa siinih haak,
Yallih farmoytiitiy wacyi elle
ooba edde teedee waktik lakat,
hebeltô farmoytay maqaanel
nee aytikumusaah umaanek
nee meesiisa neh ma-matto
ittaanamak, Nummah maqaanel
sin aytikumusaah umaanek
sin meesiisa farmoyti (Nabii
Mucammad {zafi kinnuk)
siinih yemeeteh, Yalli ummaan
iimih dudda-li kinni.

20. A-Nabiyow Cus, Nabii Muusa isi
marak Yi-maraw Yallih niqmatay
sin amol yani kassita, Yalli Ambiya
siinik Ruubeeh sin addal ken hee,
Amoytit sin abeeh sin dabaanih
marak numuh Acee weem siinih
yecee keenik iyye waqdi.

21. Yi-maraw Yalli taahirroyse baaxoy
(beytal maqhdis kinnuk) sinim
takkeemih Yalli sin kah xagnise
culaay tet addal tan korosut Qeb
abaay bukah wadirih magacina,
tokkel Addunyaa kee Akeerâ
kayrik inkih Baxaysiteeh kasaarite
marah anuk gacetton keenik iyye
Nabii Muusa.

22. Nabii Muusâ mari :Muusaw,
diggah tet (beytal maqhdis baaxo
kinnuk) addal Qaangah yan mari
yaniih, diggah nanu inkinnah
tet cullam madudna usun teetik
eweqqi iyyaanam fanah, usun
teetik yewqeenik, toysa diggah
nanu tet culah yan mara akkenno
iyyen.

23. Yallak meesita marak Namma
numuy, Yallih amrii kee kay
farmoytih amri oggolaanamih
niqmat Yalli kah yecee, tama
Qaangal ken magaala afaak keenil
cula, isin tet afak cultan waqdi,
toysa diggah iisa lem siinik isin
Yallal kelita kaal yeemene mara
tekkeenik keenik iyyen.

24. Nabii Muusâ mari :Muusaw,
diggah nanu inkinnah tet (beytal
maqhdis baaxo kinnuk) maculla
usun tet addal yaniinim fanah,
toysa koo kee ku-Rabbi gexaay
Qeb keenit aba, diggah nanu takkel
daffeynaah Qeb keenit mabnak
kaak iyyen.

25. Nabii Muusa isi Rabbi kallacak
Yi-Rabbow diggah anu inni Nafsii
kee inni toobokoyta Nabii Haaruun
nafsik-sa duudam mayyuk nee
kee Ni-maray ku-amri cineeh ku-
taaqatak yewqê fan baxisaay nee
mekel iyye.
26. Yalli isi Nabii Muusak tama
yahuudul tama magaalay taahirik
tani morooton Sanatih gide tet
culaanam keenil caraamuk tan,
usun Baaxot baditih maxqawitak,
toysa Muusaw Yallih amri cineeh
kay taaqatak yewqe marah ma-
rookitin kaak iyye.

27. Nabiyow israa-iil xaylol Aadam
Namma baxih (Qhaabiil kee
Haabiil kinnuk) xaaguy cakki
xaagu kinni akriyaay keenil
maaqey ken Nammayak kulli
num Yallat xayyoowuh maruw
kaah xayyoyse num kee buqrek
tawqeemik gactam kaah xayyoyse
num yekken waqdi, tokkel Yalli
keenik numuk teynay (Haabiil
kinnuk) Yallak meesitak sugek
oggoleeh, akattuy (Qhaabiil
kinnuk) Yallak meesite waak
sugek moggolinna, tokkel Qhaabiil
isi toobokoytak diggah anu koo
Qideyyo iyye, Haabiil kaal gacisak
cagalah Yalli kak oggolam isik
meesita mara kaak iyye.

28. Haabiil isi toobokoyta kassiisak atu
isi gaba yoo Qiddamkeh yol Rubtek
anu inni gaba kol ruuba num
hinniyo koo Qidamkeh, diggah anu
Yallay ginô Rabbi kinnik meesitâ
kal kaak iyye.

29. Diggah anu Yi-Qidimih dambii kee
Atu dumaak luk sugte dambi luk
gactaah girâ marak numuk teyna
takkem kok faxa, toh daalimiinih
yan marih galtó kinni kaak iyye
Haabiil.
30. Tokkel Qhaabiilit-le Nafsi isi
toobokoytih Qidim kaat Bilqiseeh
kaa Qideh, tokkel usuk kasaarīite
marih Numuh maacise.

31. Tokkel Yalli kuraanuy Rabe
kuraanu edde yabkunemkeh,
Baaxo daga Ruube Qhaabiil
isi toobokoyta Haabiil lafa elle
yabkune inna kaa yaybulleemkeh,
tokkel Qhaabiil isi Assacakkuk
yoo gee finqaaw!, A-Kuraani
kah abe innah abam efferee?

Iyye inni toobokoytay Rabê lafa
abkuneeh Qellisaamak, tokkel usuk
Nadaamita marih numuh maacise
isi toobokoyta elle yabkune inna
waagiseemih Sabbatah.

32. Qhaabiil isi toobokoytat abeh
yan Qidimih Sabbatah israa-iil
xaylol, diggah Sabab maliinoh
Nafsi Qide num hinnay umaanet
Baaxó baysa num, toysa woo
num cagalah Sinam inkih Qideh
gide iyyaanam keenil madaqne,
Yalli Qidim kak caraamu abe
nafsih Qidimik isi waase num,
toysa usuk cagalah Sinam inkih
Rabak wadeh gide iyyaanam
keenil madaqne, Nummah israa-iil
xayloh Ni-farmoytit baxxaqqa-le
Astooti keenih luk temeete, tohuk
lakal diggah keenik maggo mari
farmoytit keenih temeetek lakal
Baaxô bagul uma taamoomit
caddok tatre mara yekken.

33. Cagalah Yallaa kee kay farmoytah
Qeebih ugteeh Baaxô bagul Sinam
Qidimiiy maali Seelabut Baaxó
baysa marih galto ken Qidee kee
hinnay Qiddi ken heenih caxxat
ken xinkiyeenih ken fannisee kee
hinnay gaboobii kee ibitte ittal
Hoxak migdi gabaa kee guri iba
keenik Argaquk, hinnay baaxok
ken xiiriyi, hinnay ken baaxol elle
casbit ken hayi yakkeenimi, toh
keenik addunyal xixxibisiyyaay
wacarriysiyya, usun akeeral kaxxa
digaala-lon.

34. Kinnih immay tama marak isin
ken tabbixeeniih ken digaaltaanak
naharat wohut nadaamiteeniih
Yallal gaceenik, Toysa
Moominiiney diggah Yalli dambi
Cabti-li xuwaw-li kinnim ixiga.

35. Yeemeneh yan maraw Yallak
meesitaay kay amri oggola, Yallat
sin xayyossam gurrusaay kay gital
ingicilliya kay jannatal yaffoofee
mara takkeenimkeh.

36. Diggah koroosite mari Baaxô bagul
tanim inkih Yaalleenimil, wonnah
tanim edde luk suginnoonuy
diggah Qhiyaamah ayróh digaalâ
fidah tet yaceenim faxaanamah
Yalli keenik tet oggolak mananna,
usun akeeral ken Qansarissa
digaala-lon.

37. Tama koros gira keenit abtah tan
Qansarih gibdah girak yawqeenim
faxaanaah usun teetik yawqe mara
hinnon, usun umman amok keenik
kate wayta digaala-lon.
38. Garqaa kee Garqák sinam
maalu Garqeenimih galtoh ken
Nammayak Garqo abe Seehadaytih
gaba irgiqa is Yallak tan digaalay
aka mari Garqok edde waasimmi
iyya digaala takkemkeh, Yalli
Mayso-li Naggaara.

39. Isi nafsi Garqo abaamat yudlumeh
yan num, tohuk lakal Yallal gaceeh
isi taama yessemeqqek, toysa
diggah Yalli toobat kaak oggolah,
diggah Yalli dambi Cabti-li xuwaw-
li kinni.

40. Nabiyow diggah Yalli Qaranwaa
kee baaxo Reedaleeh, usuk
isih faxa mara digaalaah isih
faxa marah dambi cabam
Maaxaginnitoo? Yalli ummaan
iimih dudda-li kinni.

41. Yallih farmoytaw kunubuwwannu
yangaddeeh koroosannû fanah
yasissike maray afak neemeneh
iyyaah lubbitte kak Aamine
wayte marih (Munaafiqhiin
kinnuk), caagid koo Rookise waay,
yahuuduk koo dirabboysa maray
dirab ankacsaah ku-xaqu amaate
wee maray Yallih yab yeexegeenik
lakal Yalli kaa edde hee aracak kaa
korankorsay Mucammadak tawraat
kitaabal sugteeh nanu korisneemil
kak tamaatem siinih baahek
kaak beetaay elle taamita, woh
siinih baahe week cibbarsimaay
elle mataamitina iyya marih yab
yaabbe marih yab koo rookise
waay, Nabiyow Yalli makot beyam
faxa num, toysa atu Yallak kaah
xiqtam mantu, woo mari usun Yalli
lubbitte kak Saytunnoysam faxe
wee mara kinnon, usun Addunyal
xixxibaanee kee wacarriysiyya
loonuuh Akeeral kaxxa digaala-lon.

42. Tama yahuud dirab ankacissaah
caraamu kaxxam takmem kicni,
Nabiyow usun ken fan mekeltuh
koo fan yemeeteenik, toysa ken
fan meklee kee hinnay derre
keenit cabetik, atu derre keenit
cabtek, toysa inkinnah usun tu-kok
makalan, atu ken fan mekelte koo
tekkek, toysa ken fan Qadaalatal
mekel, diggah Yalli Qadaalat aba
mara kicnik.

43. Nabiyow tama yahuud meklah
mannal koo fan tamaateeh tawraat
kitaabay Yallih madqa addal kak
tani loonuk, Sarra tohuk lakal
atu abte meklat leede weeniih
derre edde cabeenik, tama weelot
weeloysime mari usun Yallaa kee
kay farmoyta Nummayse mara
hinnon.

44. Diggah nanu tawraat kitaabay
makkootiyak tirto elle taniih
madqooqiy baxxaqqa ittay Noori
takke elle tani oobisne kaal Yallih
madqooqi oggolte Ambiya kay
addal taniimil yahuuduh mekla
elle abteh, yahuuduk ixxiga-le
maraa kee Qibaadâ mari keenik
mekla kaal abeh, tawraat kitaabal
tanim korsaanam kee kaa baytik
dacrisaanamah Yalli ken amriseemî
Sabbatah, ama kitab Ambiyaa kee
yahuuduk tu-taaxago kay addal
tanim Koran-korsaanamak kaa
dacrisa marah Sugen, toysa yahuud
Qolamak Nabii Mucammad weeloy
kay addal temeete warissaanamak
Sinaamak ma-meesitinaay yok
meesita, yaayoota addunyâ dago
duyyê baxat (mellebit) maxaamitina
Yalli isi kitaabal oobise madqooqil
mekla abe wee mari, toysa woo
mari usun koros kinnon.

45. tawraat kitaabal Nafsi
Nafsih qidaanaah, inti intih
yayyaaqeenim, San Sanah
yargiqeeniih, Ayti Aytih
yargiqeenim, moddina moddinah
Siibaanaah, xagarak muddumtem
kee hinnay Qanxixxeemil canê
gacsi yanim fardi keenil abne, isit
tekkem cabeeh cane gacse wee
numuh woh dambi-cabti kaah
takke, Yalli madqooqik oobiseemil
meklá abe wee mari, Toysa woo
mari usun daalimiin kinnon.

46. Israa-iil xayloh Ambiyah
Raatal Maryam baxa Nabii
Qiisa katasneeh Rubne kaak
naharat yemeete tawraat kitab
Nummaysak, Nabii Qiisah injiil
kitab necee Baditik (maxqawitik)
tirtooy Yallih madqooqih
Baxxaqqa kay addal anuk, kaak
foocat yemeete tawraat kitab usuk
Yallih xaquk yaniimih Sumaaqitak
yemeete, Yallak meesita marah
tirtoo kee kassis yakke kitab kaa
abne.
47. injiil maray Nabii Qiisa kah
Rubsume Yalli kay addal oobise
madqooqil mekla aboonay, Yalli
kay Addal oobiseemil mekla abe
wee mari, toysa woo mari usun
Yallih amri cineeh kay taaqatak
yewqe mara kinnon.

48. Nabiyow Qhuraan kitab cakkil
kol oobisne, usuk kitoobak kaak
naharat temeetem Nummaysak,
cakkik teetil temeeteemih
Sumaaqitak teetik amol Raaqak
kaa oobisne, toysa yahuuduk
meklah koo fanah yamaate marah
Yalli Qhuraanak kol oobiseemil
ken fan mekel, Nabiyow cakkik
koh temeeteeh Yalli koo kah
Amriseemik ken nafsî fayxiixa
makataatin kulli ummatah
madqooqii kee Baxxaqqa-le gitay
elle taamitaana siinih hayne, Yalli
faxinnay inki diini-le ummat sin
abak yen, kinnih immay Yalli
siinih yeceemil sin mokoramkeh
abek, toysa Addunyaa kee
Akeeral kayrih siinih tayseemih
fanah isissika gacsimeyna siinik
inkih Yallâ fanah takkek, toysa
Yalli diini caagidik itta elle
waak Sugteenim siinih warse-le
Qhiyaamah ayró.

49. Nabiyow yahuud fanat yaabaay
ken fan mekel Yalli Qhuraanak
kol oobiseemil, ken nafsî fayxiixa
makataatinaay Yalli Qhuraanak kol
oobiseemik tuk koo waasaanaah
kaal taniimil taamite waytaamak
keenik cibbarsim, tama yahuud
atu ken fanat abta meklat derre
cabeeniih cineenik, toysa cagalah
Yalli usun aben dambittek tul ken
digaalam faxam ixig Nabiyow,
diggah Sinaamak maggo mari
Yallih Amri cineeh kay taaqatak
yewqe mara kinnon.

50. Tama yahuud koros jaahiliyyâ
Saaku usun sittin fanal abak sugen
mekla ken fanal abtam kok faxaana
innaa? Yallak meklâ Qaxah tayseeh
Qadaalat abtam miyyaay? Yallih
inkittinaanee Asmatah Nummayse
marih xaqul.

51. Yeemeneh yan maraw yahuud
kee Nasaara catoo kee awlaytiitih
mahaysitina, yahuuduk mariiy
mari awlah yaniih Nasaarak mariiy
mari awlah yan, moominiiney
usun sitta kah catan innah sin
celtam mariiy mara siinik cataah
Qoklaama, siinik ken Awlitaah
cato keenit faxa num, toysa diggah
usuk keenik numuk teyna kinni,
diggah Yalli daalimiinih yan maray
koroosite mara Awlah haysita tirri
mahaa.

52. Nabiyow lubbittet biyak-le maray
(Munaafiqhiin kinnuk) yahuud
Awlah haysituh yasissike table,
nanu yahuud kah nakcinem
usun muslimiinik yayseeniih
muslimiin xagte gibda keenî luk
nee xagtaamak meesitna iyyan,
Yalli makki fakim Akki hinnay isi
farmoyta Mucammadah iisa yeceeh
koros edde Boolatta caagid baahe
Akkele isi xaquk, tokkel tama
munaafiqhiin sinni Nafsih Addat
Qellissaamat Nadaamita marah
maacise-lon too Saaku.

53. Yeemeneh yan mari munaafiqhiin
caalat Qajjibsitak (cakkumsutak)
iyyah:A-mara Hinnaa diggah
nanu siinî luk nani axcuk Yallal
kaxxa xiibah xiibittem?tama
munaafiqhiinik aben taamoomi
bayteeh usun kasaarite marah
maacisen Addunyaay Akeeral.

54. Yeemeneh yan maraw isi diinik
siinik korraaqa mari Yallak
kalam mali, toysa Yalli usuk
kicniih kaa kicna mara baahe-le,
usun moominiinih Nacrur leeh
Ramma iyya maraay korosul
gibda leeh fayya keenil faxa maray
Yallih gital yangicilleeh usun
Yallah Abaanamak Sahteh Sahik
mameesitan, woh Yallih muxxooy
isih faxa marah tet yacee, Yallak
muxxo farakka-le usuk isi muxxo
cakkisita mara yaaxigi kinni.

55. Moominiiney cagalah sin Awlah
taniih sin cattam Yallaa kee kay
farmoytaay yeemeneh yan mara,
usun (moominiin kinnuk) Salat
Soolisaah Zaká yacee mara usun
Yallah Rammitak.

56. Yallaa kee kay farmoytaay
yeemeneh yan mara Awlah haysite
mari diggah usun Yallih cizbi,
Toysa diggah Yallih Cizbit yan
mari usun mayso-le mara kinnon.
57. Yeemeneh yan maraw sin diini
anqas kee digirih haysite mara
Awlaytiitih mahaysitina, siinik
duma kitab kah yontocowwime
maraa kee korosuk, isin Yallak
meesita Nummah Yalla Nummaysa
mara tekkeenik.

58. Moominiiney isin Salaatah adan
abtan waqdi tama koros anqas
kee digirih kaa haysitta, woh
kah kinnim diggah usun Salaatat
faydak tanim kasah Aaxige waa
mara kinnoonumû Sabbata.

59. Nabiyow tama korosuk ixxic: kitab
maraw nek tassacakkeeniih nek
faxe waytaanam manton Yalla
nummasneeh Qhuraan kitaabay nel
obsimee kee nek dumi Ambiyal
obte kitooba Nummasnem akke
waytek, diggah siinik maggo mari
Massa-le gitak yewqeh.

60. Nabiyow kitab marak sin diinil
Anqasa marak, Qhiyaamah Ayró
Yallih xaqul umaanch umuk
Raqta galto-le mara siinih warsoo?
keenik ixxic, Yalli isi Racmatak
yeyxeereeh yinqibeeh tu-kak
damaaqee kee ceray abe maraa
kee Sheytan kee Yallak kalah
tanim yaqbude mara, woo mari
usun akeeral arac umaaneh lafitak
Raaqaah Addunyal Massa-le gitak
makkootiyyah lafitak Raaqa mara.

61. Moominiiney yahuud munaafiqhiin
siinil tamaate waqdi neemeneh
siinik iyyan, usun Nummah
lubbittet koroosannu luk siinil
culeeniih Nummah usun sin

garik kaa luk yewqen, Yalli usun
koroosannuu kee munaafiqhannuk
Qellisak Sugeenim Yaaxigeh usun
iimaan yaybulleen way.

62. Nabiyow yahuuduk maggo mari
dambitte edde tan taamaa kee
dulmii kee caddok taturuuy
caraami maalih makmot Asissikah
ken table usun aban uma taamoomi
manxu Qaxumaa.

63. Ama keenik Qibaada aba maraa
kee ken tu-taaxago ken maxcoy
dambi edde yanii kee usun
caraamu yakmeenimik macah
ken waase waytaa? Manxu gacta
taamaay ken tu-taaxago abak
sugtem umaanek ken Assacakke
ween waqdi.

64. Yahuud Yallih gaba mattaccoo
abtaamak cillaaleh (cinnaaneh)
tonxowwimeh itte, mattaccoo
abtaamak gaboobi keenik
tanxawwamay cillaaleh, tama edde
yaaben uma maxcoh Sabbatah Yalli
isi Racmatak ken yayxaaray, usun
kah iyyan inna hinnay kay Namma
gaba fakimut taniih isih elle
faxxa hee innal yacee, Nabiyow
diggah tama yahuuduk maggo
marah ku-Rabbik Qhuraanak
kol obsimtem caddok tatur kee
koroosannu keenih osse-le, nanu
ken fanat Qhiyaamah ayrô fanah
Qadaawat kee naqabu Qidne, usun
fitnaa kee Qeebih gira ursinnaanih
waqdi Yalli tet bargusah, usun
Baaxô bagul Baaxô baysah
yasissikeenimik makatan, Yalli
baaxo baysa mara makicna.

65. Diggah kitab mari (yahuud kee
Nasaara kinnuk) Yallaa kee kay
farmoyta Nummayseeh Yalli
carammoyseemik Axxeerinnoonuy
dambitte keenih duugak neneeh,
diggah niqmat jannoota ken
culusak nen.

66. Diggah usun tawraat kee injiiliiy
ken Rabbik keenil obsimteemil
(Qhuraan kinnuk) taamitinnoonuy
Qaraanak Rob keenih oobisnaah
baaxok buqre keenih nayyaaqeemit
Rizqhi keenih farakka haak neneeh
kaa attakammuk yenen, keenik
massa-le gital taniih cakkil diggi
itte ummattay Nabii Mucammad
Nummasse keenit taniih, keenik
maggo mari manxu Qaxuma
taamah taamitaa!

67. A-farmoytaw (Nabii Mucammad
caat kinnuk) ku-Rabbik
wacyih kol obsimtem Sinam
guddus atu ku-Rabbih farmo
guddussam abe waytek dagom
takke way, toysa kay farmo
magudduysinnito, Yalli sinaamak
koo dacrise-lek, diggah Yalli
koroosite maray cakki gitak
makkoote tirri mahaa.

68. Nabiyow keenik ixxic:kitab maraw
(yahuud kee Nasaara kinnuk)
diggah isin diinik tubbagul
matanin, tawraat kee injiiliiy
sin Rabbik siinil obsimteemil
(Qhuraan kinnuk) taamitti
ittaanam fanah, diggah Nabiyow
keenik maggo marah ku-Rabbik
Qhuraanak kol obsimtem caddok
tatur kee koroosannu keenih osse-
lek, toysa Nabiyow koroosite mari
koo Nummayse waamih Sabbatah
keenih marookitin.

69. Diggah yeemene maraay
(moominiin kinnuk) yahuud
yekke maraay Saabi-uun deqsita
maraa kee Nasaara, tama marak
Yallaa kee ellecaboh Ayró
Nummayseeh meqe taama keenik
abbaasittem, toysa Qhiyaamah
ayróh gibdaabinih meesi ken
amol matanaay Addunyal keenik
Raqteemih marookitan.

70. Nummah israa-iil xaylok tawraat
kitaabal ateeban (xagana kinnuk)
beyneeh diini caagid Baxxaqqa
keenih hayta farmoytit keenih
Rubne, tama farmoytiitik farmoyti
ken Nafsitte faxe waytam luk
keenih amaatinnaanih waqdi,
tama farmoytiitik Horta
dirabboysaanaah Horta keenik
Qidaanah.

71. Israa-iil xaylo Ambiyâ Qidim
kee ken dirabboysiyyal Balaa
kee digaala sinnil oobe waytu
waytam yekkeleeniih cakki gitay
yableenik inti malecela yekkeeniih
cakki maabbak Ayti maleela
yekken, tohuk lakal Yalli digaala
keenil oobiseeh kaal gaceeniih
Yalli gacim keenik oggoleh, tohuk
lakal cakki keenih Baxxaqqa
iyyeek lakal maggo mari keenik
cakki gitay yableenik inti maleela
yekkeeniih cakki maabbak Ayti
maleela yekken, Yalli usun Abba
haan uma taamoomi yaba-li kinni.

72. Nummah Yalli xiibitak
iyyeh:diggah Maryam baxi masiic
(Nabii Qiisa kinnuk) usuk Yalla
iyye mari koroositeh, masiic:
israa-iil xaylok Yalla uqbuda
usuk yi-Rabbiiy sin Rabbi kinnik,
Diggah Yallat Agleyta haa num,
toysa Nummah Yalli jannat kaal
carammoyseh kaak madab kee
orbeyna gira, isi Nafsi koroosannut
yudlume mari Yallih digaalak isi
cataah Qokla mara mali keenik
iyye.

73. Nummah Yalli xiibitak
iyyeh:diggah Nasaarak Yalli
Sidiica Yallak Sidoccaytu iyye
mari koroositeh, manol hebeltô
Yalli mayan inki Yallay Qibaada
cakkisita akke waytek, usun tama
maxcoy edde yaabaanak Aadee
weenik, diggah keenik koroosite
mara Qansarissa digaala xage-le.

74. Tama Nasaara edde yabte yaabak
Yallâ fanah gactaah dambi cabti
kaal messerittaa? Yalli dambi cabti-
li xuwaw-li kinnik.

75. Maryam baxi masiic (Nabii Qiisa
kinnuk) kalah kah yanim mali,
Nummah kaak duma warrayte
farmoytiitik farmoytak teynah
yan kaa akke waytek, kay ina kaa
kee kaal oobe kitab Nummasseeh
maggom Nummat yabta Barra
kinni, ken Nammay Seehadak
fuxxih (muxxih) maaqo yakmeeh
maaqoh ceyta marah sugen, Nabii
Mucammadow wagitaay cubbus
Ni-inkittinaanee kee Ni-dudda
tascassee Astooti Baxxaqqa keenih
elle hayna inna, tohuk lakal usun
cakkik elle daggaawan inna
wagitey.

76. Nabiyow tama korosuk ixxic:Yallak
kalah Yallat Agleytiitih haytan
Yallittey tu-siinik kaltam duude
waytaah tu-siinih xiqtam duude
wayta mannal taqbudeenii? Yalli
usuk yaabbi yaaxigi kinnik.

77. Nabiyow kitab marak (yahuud
kee Nasaara kinnuk) cakki Akke
waytek sinni diinit Yalli madqe
weem edde osissaanamal caddok
matatrina, siinik duma Nummah
isih makkooteeh Seehadak maggo
mara makkoyseeh sinnih massa-
le gitak makkoote marih Nafsî
fayxiixa makataatina keenik ixxic.

78. Israa-iil xaylok koroosite mari
Nabii Daawuud Arrabaay
Maryam baxa Nabii Qiisah
Arrabat abbarsimeh, woh kah
keenit tekkem Yallih Amrih cinaa
kee umaanet caddok taturak
Sugeenimih Sabbata.

79. Tama yahuud sittak table umaaney
abtak itta waasak masuginna usun
abak Sugeenim manxu Qaxumaa!
80. Nabiyow keenik (yahuud kinnuk)
maggo mari koroosite mara
Awlaytiitih haysitah ken table,
usun Sinni Nafsih taamoomik
tatruseenim manxu Qaxumaa!
Yalli ken edde yanqibeemit asen
waqdi, usun Qhiyaamah Ayró
Yallih digaalal waare-lon.

81. Tama yahuud Yallaa kee kay Nabii
Mucammad kee Qhuraanak kaal
obsimtem Nummaysinnoonuy
Ama koros Awlaytiitih haysitak
manannon, kinnih immay keenik
maggo mari Yallih Amri cineeh
kay taaqatak yewqeh.

82. Nabiyow Sinaamak Yallaa kee koo
Nummayse marah Qadaawatah
gidibuk Raqtam yahuud kee Yallat
Agleytit haa mara kinnim keenik
geetto, diggah Nabiyow yeemeneh
yan marah kacanuh xayuk Raaqa
mari diggah nanu Nasaara iyye
mara kinnim keenik geetto, woh
kah kinnim diggah keenik isi
diinih ixxiga le maraa kee Qibaada
keenik Abita mari keenit yaniimi,
diggah usun cakkik makaxxa
mariinitan.

83. Nasaara deqsita marak horta
Qhuraanak Yallih farmoytal
obsimtem yaabben waqdi ken
intiitak Ximó caxitah table,
usuk (Qhuraan kinnuk) cakkiy
Yallih xaquk obsimem kaak
yeexegeenimih sabbatah, usun
Yallat xaaqimak Ni-Rabbow
koo Nummasneeh ku-farmoyta
Nummasnehik Qhiyaamâ Saaku
Nabii Mucammad jsa
ummatak ummattal Sumaaqita
marâ luk nee uktub iyyan.

84. Maca linoo Yalla kah Nummayse
waynaah kay xaquk Nabii
Mucammad zafe- Arrabat
cakkik neh temeetem kah
Nummayse waynam, Ni-Rabbik
meqe marâ luk isi Jannat nee
culsam kaak Qaagitnaah Sangella
iyyan.

85. Tokkel Yalli tamah iyyeenimih
Sabbatah weeqaytitte guba kak
gexxa Jannootal ken galte usun
teetil waarak, woh taamaa kee
maxco kak temqe marih galtó
kinni.

86. Yallih inkittinaanel koroositeeh
Ni-Aayoota dirabboyse mari, woo
mari usun Jaciim deqsitta girah
mara kinnon.

87. Yeemeneh yan maraw!

Yalli meqeemik yakmeenih
yaaqubeenim kee Agabuk

siinih calalloysem sinnil ma-
carammoysina, Yalli siinil
carammoyseemit matatrina, diggah
Yalli umaanet caddok tatra mara
makicnik.

88. Moominiiney Yalli sin yurzuqheh
yanim calaalih anuk muquk
tet Akuma, Yallay isin elle
teemeneenih taniinik meesita.

89. Muslimiiney Yalli isin loowitik
abe waytaanaah halalawah abtan
xiibaabil sin ma-digaala, kinnih
immay Yalli sin xiibaabik sin elle
digaalam sinni lubbittel tirgiqeenih
diggossen xiibaabi, toysa tama
xiibaabi abinat Assewayteenih
tiggileenik woo dambik tawqoonuh
Yalli Kaffaara teetik taceenim
siinih madqe, toysa tama xiibah
Kaffaara tabna tudagoyta
(maskintu kinnuk) sinni Buxaaxih
mara taskamen maaqok fanah tan
maaqo ken taskameenimi, kulli
tudagoytah Saaqak garab Acayuk,
hinnay tabna tudagoyta Sartanak
Sarissaanama, hinnay Naqasu
Naqoosannuk currusaanama,
tama xiiba Abinat Assewee num
tama Sidocuk tiyak teyna doorita,
tama Sidocuk tu-gee wee num,
toysa Sidiica Ayró Soomam kaal
tan, tamah sin xiibaabih Kaffaara
xiibitteenik kollay Abinat tet
Asse wayteenik, Muslimiiney
sinni xiibaabi dacrisa annaak
xiibittaanamak, hinnay tet duuduse
tika, Yalli tama xiibaabî madqa
Baxxaqqa siinih kah hee innah, isi
diinih Aayoota Baxxaqqa Siinih
haa kaa faatita mara takkeenimkeh.
90. Yallaa kee kay farmoyta
Nummayse maraw! Cagalah
gocoy kee kammaaraay Qibaadah
Sooliseenim kee Azlaam deqsita
cooxuy missoyseeniy meklimtem
kee meklime waytem elle gurrusak
sugeeni is Najisiiy caraamuuy
Sheytan Sinaamat bilqisa taama
kinnik, toysa teetik exxeera
Jannatal taffoofeenimkeh.
91. Cagalah Sheytan tama taamoomiy
dambi edde yani siinit kah
bilqisam sin fanat Qadaawat kee
kaxxa naqabu Qidaamih fayxi
gocoy taaqubeeniih kammaar
digirtaanamat, Yallih cusiyyaa
kee Salaatak sin edde waasamkeh,
toysa isin tama uma taamoomik
taadeenih innaa? Idiya.

92. Muslimiiney Yallih Amri oggolaay
kay farmoytih Amri oggolaay ken
Amri cintaanamak cibbarsima isin
tamahat derre cabteenik, toysa
cagalah Ni farmoytal tanim baxxaqqa
le gudduysiyya kinnim ixiga.

93. Yeemeneeh meqe taamoomi abite
maral gocoy caraamu yakkek
naharat kaak yooqobeenim kee
kammaar maaluy yokmeenî
dambi keenil mayan, caraamu
xagaanamak Yallak meesiteeniih
kaa Nummayseeniih meqe
taamoomi abbaasiteenik, tohuk
lakal Yallak meesiteeniih
taama yessemeqqeeniih kaa
Nummayseenik, tohuk lakal
caraamuk yexxeereeniih usuk
caraamu kinnim Nummayseenik,
tohuk lakal Yallak meesil
elle warreeniih caraamuk
yexxeereeniih meqe taamoomi
abeenik dambi keenil mayan, Yalli
meqem abe mara yakcineh.

94. Yeemeneh yan maraw! Yalli
dibaalak tut sin mokkore-le sin
gabaa kee sin macaxwa kaa kak
elelta ikkel siinih xayyoowaamal,
Yalli isi able kalah isik meesite
mara yaaxigeeh woh isi gino
yaybulleemkeh, siinik tama
Baxxaqqah lakal Cajjii kee qumrah
icraamat anuk dibaali xibixit
caddok tatra num, toysa usuk
Qansarissa digaala-le Akeeral.

95. Yeemeneh yan maraw! Isin
icraamat anuk Barri dibaala
maqidina, siinik loowitik kaa
Qide mari, toysa too galtoh Affara
xiyyuk woo dibaalak Qideh innah
tanim yasguudem kaal tan, siinik
meqe Namma Numwuy kas kee
Qadaalat-le galto kak waadossaah
mekeltay makka fan Beyan lacay
wokkel yasguudeeniy cado kak
makki tudagoytiitih meklan lac
Akkuk, hinnay lacat ceelallo Aalle
waa dibaala tekkek mellebik kaa
Qeedaltaamat Kaffaarah maaqo
edde xaamaah makki tudagoytiitih
mekla, hinnay woo maaqok
kulli Saaqih garabih Aftok Ayró
Soomaama icraamat anuk dibaala
Qideemih galtoh ellecaboh digaala
tammoysamkeh, dibaali Qidim
carammoowak duma tamahak
tut Rade marah Yalli Qafu abeh,
Yallih Amrih cinah icraamat anuk
dibaali Qidimit Qakte num, toysa
Yalli Qhiyaamah ayró kaa digaale-
le, Yalli Mayso-li isi Amri cine
mara digaala Rabbi kinni.

96. Muslimiiney isin Cajjih hinnay
Qumrah icraamat teneenik Baddi
dibaala (kullumtaa kee kaak
kalah tanim kinnuk) tabbixeeniih
Qiddaanam Yalli siinih xiqsiiseh,
kaat Rabteh taniimih maaqo
haysittaanaah takmeeniih edde
tantifiqeenim siinih xiqsiiseh
madabal teneenik hinnay Safarah
teneenik, Barri dibaali siinil
carammooteh icraamat taniinim
fanah, isin Yallay cisab kee
galtoh xaqul kak maagowtoonu
waytaanak meesita.

97. Yalli Kaqba Caram Qari Sinaamak
diini maqaanee kee manol saay
keenih elle Soolamkeh keenih
abe, umaane edde abaanam kak
carammowte Alsittet Qeb kee
Sinaamat tabaanam Yalli siinil
carammoyseh, Affara xiyyuk
caram fan beyan lac kee caram fan
beyan lac kinnim yaaxigeenimkeh,
cooxuk Asta edde yoxeen lacat
Boodaanam carammoyseh, toh
diggah Yalli Qaranwaa kee Baaxô
Bagul tanim inkih yaaxigeeh,
diggah Yalli tu-kaak maqellittaay
ummaanim yaaxigi kinnim isin
taaxigeenimkeh.

98. Sinaamey diggah Yalli isi Amri
cine maral digaala kaak gibdih,
diggah Yalli isi Amri oggoleeh kaal
gace marah dambi cabti-li xuwaw-
li kinnim ixiga.

99. Yallih farmoyta Nabii
Mucammadal kalah tanim matan,
Yallih farmoh gudduysiyya akke
waytek, Yalli isin taamoomik
taybulleenim kee Qellissaanam
inkih siinik yaaxigeh.
100. Nabiyow keenik ixxic: faxemiiy
takkay umam kee meqem ma-
massowta, Seehadaytow umaamih
mangaa kee tet aba marih manga
tassokoote way, toysa Qaafiyatah
yan Kas-le Maraw Yallak meesita
Jannatal taffoofeenimkeh.

101. Yeemeneh yan maraw! Diini
caagidik sin kah Amrise weenim
messerina sin kah Amriseeniih
siinih Qaddowtek siinit taamu
waytaah siinit tagabdu waytam,
Yallih farmoytal Qhuraan
obsima waqdi tet esserteenik
siinih Baxxaqime-leeh teetih
Amrisimettoonuuh isin duude
waytaanam takkehik, Yalli isi
Naqoosah Ama esseroorak Qafu
abahak teetit maqagtina, Yalli
dambi cabti-li kaxxam xiq-le
Rabbi kinni.

102. Nummah tama innah tan
esseroora siinik dumi mari sinni
farmoytit essereeh, tohuk lakal
usun teetih Amrisimen waqdi
teetil koroosita marah maacisen
abinat tet Assaanam cinen waqdi.

103. Yalli mamadqinna lacak
tuk teynat yantifiqeeniih tu-
kaat faxaanam cabaanaah
Numtinwwelluh kaa yaaxigeenim,
woh Baciira deqsitta Alay
xaylok maggom xaltek Ayti kak
yargiqeeniih tu-edde faxe waana
kinni, Saaiba deqsitta Alay
Numtinwellitteh cabaanay Qari
edde hee waanaa kee Wasiila
deqsitta Alay xalaayal Say xaylo
itta katassaa kee Caami deqsita
Rakuubuy moynobuh yaniy
Aarre waanay maggo xaylo xale
kinni, kinnih immay koroosite
mari wohuh Yalli nee Amrise
iyyan waqdi usun Yallal diraaba
ginnaasitaanam, keenik maggo
mari kaskassoowa maray cakkii
kee deedal ittak baxsa hinna.

104. Tama korosuy Yalli calalloysem
carammossak Yalli oobisem kee
Yallih farmoytâ fanah calaalii
kee caraamu Baxxaqqa siinih
haamkeh Ama keenik iyyeenik
tamah nanu Nabbobtik nagarreeh
ken elle geyneemiy nee xiqta
kinni iyyan, ken Abbobti cakki
Aaxige waytaah cakkit Rada mara
akke waan wayaa? Usun woh
iyyaanam.

105. Yeemeneh yan maraw! Yalli
sin kah Amriseemih bagul sinni
nafsi ibbixaay wohul diggi
ixxica Sinam sin cinta way,
isin toh abteenik makot gexe
marih makkootiyyi siinik kalam
mali sinnih tirri itteeniih Sinam
maqaanel Amrisseeniih umaanek
waasseenik kollay, gacim siinik
inkih Yallâ fanah yakkeeh isin
Addunyal taamoomik abak
Sugteenim Akeeral siinih
warseleeh teetil sin galtele Yalli.

106. Yeemeneh yan maraw! Siinik
numuk teynah Rabi xayyoowa
wagqdi usuk farrimtu abek
kollay Muslimiinik Amaanat
leeh Qadaalat-le Namma num
Sumaaqisaama, Hinnay siinik
kalah yan marak (koros kinnuk)
Namma num Sumaaqisaama,
isin Baaxok teyna Safarah
gexxeeniih, tokkel Rabi musiiba
sin geytek isin Sumaaqat keenik
agaywaagitteenik Qasri Salaatih
lakal ken Nammay Soolisa, tokkel
ken Nammay Addunyâ dago
duyyê Baxa edde maxaamitna
nexxayi mara yakkeenimih, Yalli
nee kah Amriseh yan Sumaq
magqellisna, diggah toysa nanu
dambileelak marak teyna kinnino
Axcuk Yallal xiibitan.

107. Tokkel diggah num kak Rabe
mari tama Namma numuk
farrimtut hinnay Sumaaqat dirab
kee ganot keenik Radeeniih dambi
cakkisitaanam keenik yubleenik,
toysa num kak Rabe marak
Namma num Sumaaqah ken
Aracat Solta kay nagra cakkķisita
marak, tokkel ken Nammay:
usun diraabah yaceen Sumaaqak
Ni Sumaq Nummah aysuk
Raaqaah nanu abna Sumaaqat
cakkik madardarinnino, diggah
toysa nanu tamahat dirab neceek
daalimiinik marak teyna kinnino
Axcuk Yallal xiibitan.

108. Tama Namma numuk (koros
Namma num kinnuk) Sumaaqat
Agaywaagiteeniih dirab kee gano
keenik dareemeenik, hinnay
cakki-le mari xiibitek lakal ken
xiiba gacsimtaamak meesiteenik
tama mekla xayuk Raqta Sumaq
elle faxxiima foocal baahoonuh,
Sinaamey Yallak meesitaay sin
kah Amrisaanam oobbiya! Yalli
isi Amri cinaah isi taaqatak yawqe
mara tirri mahaak.

109. Sinaamey Yalli isi farmoytit edde
kobxisaah sin ummatta maca siinil
gacissee Yallih diinih ken Secten
waqdi Axcuk ken essera Ayró
(Qhiyaamah ayró kinnuk) cusay,
kay farmoytit kaal gacisak:nanu
ixxigah linom mannuuy usun nek
lakal Abeenim manaaxiga, diggah
atu Ni-Rabbow Qellittem kee
tambulleem inkih yaaxigi kinnito
kaak iyyan.

110. Nabiyow Sinaamah cus
Yalli Qhiyaamah ayró iyya
waqdi:Maryam baxa Qiisaw
Yi-Niqmatay koo kee kuynah
amol yani kasey Jibriilit koo
maqarroyseeh Abba maleh koo
gineeh kuyna teetil heen umaanek
tet Saytunnoyseemil koo cateeh
atu Sinaamâ luk Handuul kee
casiitalih anuk yabte waqdi,
kutbee kee kas edde yan yaabaay
tawraat kee injiil koo barse waqdi
kasey, atu kallak Haadâ weelolem
Yiidinih Bicissaah ginta, tokkel
ufuy teetit fuufussaah Yiidinih
Haada takke waqdi kasey,
intimaliy Namma inti luk Aabuke
wee kee barasli Yiidinih urussaah
Qaffossa waqdi kasey, Rabe mara
magooqak Yiidinih tayyaaqe
waqdi kasey, israa-iil xaylo

atu Nabii kinnitom Nummassa
Astootiy Baxxaqqa itta keenih luk
temeete waqdiy koo Qidaanam
faxeeniih anu ken kok waase
waqdi kasey, tokkel keenik
koroosite mari Qiisa neh luk
yemeetem mali Baxxaqqa iyya
Baab akke waytek iyyen waqdi
kasey.

111. Qiisaw Yi-Niqmatay kaamol yani
kasey, Cawaariyyuun deqsitta
labhah lubbittel fahmi oobise
waqdi yoo nummaysaay Yi-
farmoyta Nummaysa iyyaanamah,
tokkel Cawaariyyuun Ni-Rabbow
nanu neemenehik, diggah nanu
Muslimiin kinninoomuh neh
Sumaaqit iyyen.

112. Cawaariyyuun deqsita mari
Maryam baxa Qiisaw ku-Rabbi
Qaraanak maaqo neh oobisam
maay duuda kaak iyyen waqdi
cusey, Nabii Qiisa keenil gacisak
Nummah iimaanah Yallal
yeemene mara tekkeenik kaak
meesita keenik iyye.

113. Cawaariyyuun deqsita mari nanu
teetik Nakmeeh Ni-Lubbitte Satta
edde ittaah atu Numma nel teceeh
atu Nabii kinnitom Asmatah teetil
Naaxigeeh, wohul Sumaaqita
mara nakkem fanna kaak iyyen.

114. Maryam baxi Nabii Qiisa tamah
keenik oggoleeh isi Rabbi
kallacak Yallaw Ni-Rabbow
Qaraanak maaqoy nee kee nek
ellecabo marah Qid takkeeh kok
tan Astay atu inki Rabbi kinnitooh
anu ku-farmoyta kinniyoomuh
Sumaq takke nel oobis, atu Rizqhi
neh Acuy atu Rizqhi yacee marak
kayrih yayse Rabbi kinnitok iyye.

115. Yalli diggah anu tet (maaqo
kinnuk) siinih oobiseyyooh, tohuk
lakal siinik koroosita num, toysa
diggah anu ginok num kah digaale
waywaa digaalah kaa digaaleyyo
iyye.

116. Nabiyow Sinaamah cus: Yalli
Qhiyaamah ayró Maryam baxa
Qiisaw Sinaamak Yallak kalah
yoo kee yina Namma Yallah nee
haysita ittee? Kaak iyye waqdi
Nabii Qiisa Yalla Saytunnoysak:
Yi-Rabbow atu Saytunnitoh anu
Sinaamak cakki akke waytek,
cakkik Aalle waam Axcem yoh
matakkaay yok mafaxxinta, anu
tamah exce yoo tekkek, toysa
Nummah atu woh Aaxaguk ten,
Yi-Rabbow atu Yi-Nafsih addat
tanim taaxigeeh anu ku-Nafsih
addat tanim maaxiga, diggah atu
Qellitti ittem yaaxigi kinnito iyye.

117. Nabii Qiisa:Yi-Rabbow
atu gudduysiyyah yoo kah
Amrisseemiy Yalla dibuk
uqbuda usuk Yi-Rabbiiy sin
Rabbi iyyaanam akkķe waytek
keenik excem mayyu, anu ken
addal Sugem fanah ken kee ken
taamoomi yableeh dacrisa Numuh
Suge, toysa Baaxô bagul Qumrik
Sugu waah gide yoh duudusseeh
nuwwuk Qaraanâ fanah fayya yoo
hayte waqdi ken amol dacayrih
atu Sugte, Atu Yi- Rabbow
ummaanim yabaliiy yaaxigi
kinnito iyye.

118. Atu Yi-Rabbow ken digaale koo
tekkek, toysa diggah usun ku-
Naqoosa, dambi keenih cabtek,
toysa diggah atu Yi-Rabbow
Mayso-li Naggaara.

119. Yalli Qhiyaamah ayró Nabii
Qiisak iyyeh:tah galtoh Ayroy
taamoomii kee maxcooca kak
Nummatte mara le Numma ken
tanfaqu wayta Ayro kinni, usun
Jannootay weeqaytitte guba
kak gexxa lon umman tet Addal
waarak, Yalli usun Addunyal aben
meqe taamoomit keenik leedeeh,
usun meqe galtoy Yalli Akeeral
keenih yeceet kaak leedeenih, too
galtoy Yalli keenih yecee kaxxa
Maffaafa kinni.

120. Qaranwaa kee Baaxooy ken
Nammayih Addal taniimih Reeda
inkih Yalli-le, usuk ummaan iimih
dudda-li kinni.


1. Fayla inkih lem Qaranwaa kee
Baaxo gineeh diteetaa kee diifu
hee Yalla kinni, tohuk lakal Yallih
inkittinaanee kee kay dudda
tascassee astootiy maqarleeh
Baxxaqqa itta abaluk koros sinni
Rabbit agleytit haytaah kaat
massossa qibaadal.

2. Yalla kinni sin abba Aadam
kallak gintem isin kay Samadak
Anuk, tohuk lakal isin addunyal
sugtoonu waytaanah gide mekleh,
aka waktiy (Qhiyaamah ayró
kinnuk) yimixxigeeh kay xaqul
muggaqsime mekleh, tohuk
lakal isin Rabteenik lakal Yalli
sin ugusuwaamah dudda leemit
agaywaagittaanah.

3. Yallay Naba kinni, Qaranwaa kee
baaxoh addal Qibaada cakkisittam,
Sinaamey usuk isin Qellissaanam
kee taybulleenim yaaxigeeh
umaanee kee maqaanek abtaanam
inkih yaaxigeh.

4. Qhuraan Aayootaa kee Yallih
inkittinaane tascasse Aayootak
hebeltoh Aayatay ken (koros
kinnuk) Rabbih xaquk keenih
tamaate matan usun derre teetit
cabak sugeenim akke waytek.
5. Nummah tama koros Nabii
Mucammad {csati
cakki (Qhuraan kinnuk) luk
keenih yemeete waqdi, kaa
dirabboyseeniih kaal Anqaseenih,
tokkel elle anqasak sugeenimih
xaagitte sarra keenih amaate-le.

6. Ama korosuy Yallih inkittinaane
tangadde Matablannaa?keenik
duma horaarik finqisneh gide,
korosey (makki koros kinnuk)
nanu siinih acee waynem keenih
necee Baaxô bagul Qaraanak
maggo Roobuy itta kataata keenih
oobisneeh weeqaytittey ken
dabooqaay ken cooxuk guba gexxa
keenih abne, tokkel ken dambitteh
sabbatah ken finqisneeh keenik
lakal aka horaari ginne.

7. Nabiyow Qaraanak waraakitil
kutbeh yan Qhuraan kol
oobisinninoy, tokkel koroosite
mari gabah kaa xagga heeh
Mucammadow ģzsafeŚýķo atu luk
temeetem tu-hinna Baxxaqqa iyya
baabay Qellu sinni akke waytek
axcuk yenen.

8. Ama koros Yalli Mucammadal
Qaraanak Malaykattu macah
kaal oobise weeh? Itte. Nanu
malaykattu kaal oobisnek kollay
ken finqah caagid meklimak
yeneeh, tohuk lakal usun dagooh
gide wadiroysimak manannon iyye
Yalli.
9. Nanu woo farmoytay Rubna
Malaykattu abinninoy
numtinweelot kaa haak nen, usun
sinni nafsii kee Boola-le marat
celsiiseenim keenit celsisneh
tobollokak nen, Nabii Mucammad
caagid keenit kah tobollokime
innah.

10. Nummah Nabiyow kok duma
warrayte ummattak koros kok
duma Rubsumte farmoytiitil
anqasseh, tokkel keenik koroosite
maray Yallih farmoytiitil anqase
Yallih digaalay elle anqasak mamut
kak Angadduk Sugeeni keenil
obteeh maro keenit hayte.

11. Nabiyow ama korosuy kol anqassak
Baaxô bagul gexaay, tohuk lakal
duma farmoytit dirabboyse marak
ellecabo kah tekkenna wagita
keenik ixxic.

12. Nabiyow A-korosuk Qaranwaa
kee baaxooy ken nammayih addal
taniimih Reeda miyyileeh?keenik
ixxic, woo Reeda dibuk Yalli-
le keenik ixxic, Yalli isi nafsil
Racmat mekleeh yuktubeh ikkal
isi naqoosak digaalat mayasissika,
diggah Yalli Qhiyaamah ayróy
agaywaaga sinnit cisab kee galtoh
sin gaaboyse-le, koroosite mari
sinni nafsi kasaariseeh finqiseh,
toysa usun Yallih inkittinaanee kee
Nabii Mucammad Nubuwannul
mayaaminan.
13. Bar kee laqoh addat Aadee kee
angayye takkem inkih Yalli-le,
usuk isi naqoosah maxcooca yaabbi
ken taamoomik Qellittam kee
tambulleem yaaxigi kinni.

14. Nabiyow ama korosuk : Yallak
kalah awlaytu haysitoo?usuk
Qaranwaa kee baaxooy ken
nammayih fanal tanim gine
Rabbik, usuk isi gino yarzuqheeh
kaa tarzuqhem matanak keenik
ixxic, Nabiyow diggah anu
A-ummatak naharak yuslume num
akkeeh koroositeeh Yallat agleytit
haa marih num akke waamah
amrisime keenik ixxic.

15. Nabiyow ama korosuk diggah anu
inni Rabbih amri cinek kaxxa
ayroh digaalak meesita keenik
ixxic.

16. Yalli woo saaku woo gibdi digaala
kak waasa mari usun, toysa
nummah Yalli kah Racmate mara,
woo digaalak naggoowaanam
Baxxaqqa-le maffaafa kinni.

17. Seehadaytow Yalli koo
Biyaktaamak tu-koo xagsek, toysa
tet fayya kok haytam matan Yalla
akke waytek, Yalli kayrik tu-koo
xagsek, toysa kay muxxo kok
waassam matanaay, Tokkel usuk
kulliimih dudda-li kinni.

18. Yalli usuk isi naqoosah amol
dirkiseh yaniih kullim kaah
taqunxee, usuk naggaaraay adda
yaaxigi kinni.
19. Nabiyow ama korosuk anu nuimmâ
farmoyta kinniyoomuh sumaaqah
yoh nabuk Raqtam Anniimiiy?
Keenik ixxic, yoo kee sin fanat
sumaaqiteh tanim Yalla kinnik,
Usuk ama Qhuraan wacyih yol
oobise kay digaalak sin kee ama
Qhuraan guffu haa mara kaat
meesiisamkeh, diggah isin Yallâ
luk aka yallittey yaqbudeeni
taniimih Sumaaqittaanaa?keenik
ixxic, Nabiyow anu wohul
masumaaqita keenik ixxic,
Nabiyow cagalah Yalli inki Yallaay
anu diggah isin Yallat agleh hayya
haytaanamak Bari kinniyo keenik
ixxic.

20. Ama kitab kah necee mari
(yahuud kee nasaara kinnuk) Nabii
Mucammad ĝzsafeńýķe yaaxigeenih
sinni xaylo kah yaaxigen innah,
woo mari usun sinni nafsi
kasaarise mara, toysa usun usuk
luk yemeeteemil mayaaminan.

21. Yallal dirab ginnaasiteeh, hinnay
kay duddaa kee kay inkittinaane
tascasse astooti dirabboyse marak
dulmih iyyi gacaah? Num magaca.
diggah daalimiinih yan mari
addunyaay akeeral mayaffoofa.

22. Nabiyow ku-marah Cisab kee
galtoh inkih ken kobxisnu wayna
ayro cusey, tohuk lakal Yallat
agleytit hee marak sin Yallittey
Yallat agleh hayteeniy warsitak
sugteeni mannih teetiiy? keenik
inna.
23. Tohuk lakal usun tama esserot
mokkorimen (yiqiyyerimen) waqdi,
woo esserol gacseenim malon,
Yallay Ni-Rabbi kinnih iyyal
xiibitna immay kaat agleytit haa
marah masuginnino iyyaanam
akķke waytek.

24. Nabiyow usun sinni nafsil dirab
elle yeceen inna keenik wagitey,
Yallat agleytit mahannino
iyyaanamal, Yallal diraabah
ginnaasitak sugen Yallitte keenik
Qellitteeh Bayteh.

25. Nabiyow ama korosuk atu Qhuraan
takriye waqdi, koo ankacsa mari
keenit yan, ken lubbittet Sibaabi
hayneeh ken aytiital Qilsa hayne
ama Qhuraan yafhimeenih
yaaxigeenimik, kulli astay Nabii
Numm â tascassel yableenimih
teetil mayaaminan, Nabiyow
usun koo fanah yamaaten waqdi
koo giddiyaanah, koroosite mari
ama Qhuraan kalah tuhinna usuk
awwalî mari yuktube hayyayyoona
akke waytek iyyan.

26. Tama koros Qhuraan kee Nabii
katayyuk sinam waassaah usun
sinnih kaak yaxxeereenih, usun
wohut sinni Nafsiksa finqisaanam
maloonuuy usun woh mayaaxigan.

27. Nabiyow ama koros Qhiyaamah
ayró giral xayyoysimta waqdi
ken ablinnitoy gibdim abaluk ten,
tokkel usun maganey addunyâ
fanah gacsimnaah Ni-Rabbih
inkittinaane tascasse astooti
dirabboyse waynaah yeemene mara
akkinninoy iyyan.

28. Wonna hinnay usun addunyal
duma Qellisak sugen umaaneena
keenih tambulleeh, usun addunyah
gacsiminnoonuy Yallaa kee
kay farmoyta ken kak waasse
koroosannuh gacak yenen, diggah
usun dirableela kinnon.

29. ama korosuy Rabak lakal ugut
yanim tangadde mano matan Ni-
Addunyah mano akke waytek,
nanu Qhiyaamah Ayro Rabneek
lakal ugsumu waa mara hinnino
iyyan.

30. Nabiyow ama korosuy Rabak lakal
ugut yanim tangadde Qhiyaamah
ayró sinni Rabbih foocal
Solsimaanaah, A-ugut kee cisab
cakki hinnaa? Yalli keenik iyya
waqdi ken ablinnitoy uma caalat
abaluk ten, yeey Ni-Rabbow usuk
cakki kinnih iyyan, toysa addunyal
koroositak sugteenimih sabbatah
digaala tammoysa keenik iyya
Yalli.

31. Nummah Rabak lakal Yallih
angaaraw yanim dirabboyse mari
kasaariteeh finqiteh, Qhiyaamah
ayró garciik keenit tamaate
waqdi addunyal meqe taamoomik
bayisneemih nee geyte Nadaamaay
iyyan usun sinni dambitte sinni
xiironwal Quukak, oobbiya'usun
dambittek Quukaanam manxu
Qaxumaah!
32. Addunyâ mano tu-hinna digir
kee doklá akke waytek, akeerâ
dabqah aban meqe taama
Yallak meesita marah kayrih
aysuk Raqtak, korosey tamahal
makaskassowtaanaa?

33. Nabiyow Nummah ama koros
koo dirabboysak kok ittam koo
Rookissam Naaxigeh, tokkel diggah
usun dirabboysaanam koo hinna,
kinnih immay daalimiinih yan mari
dirabboysaah yangaddeem Yallih
Aayootay ku-Numma tascasse
kinni cirdih (Qinaadi kinnuk).

34. Nabiyow Nummah kok duma
koros Yallih farmoytit dirabbosseh,
tokkel keenit aben dirabboysiyyaa
kee Adal Yisbireenih Ni-Qokol
kee cató keenih amma ittam fanah
Yalli ken catu waamah keenih
hee xagana korissam matan,
Nummah Nabiyow kok naharat
Rubsumte farmoytiitih xaaguu kee
Yalli keenit abe catoh xaagi koh
yemeeteh.

35. Nabiyow ama koros diinit derre
cabtam kol tembe tet tekkek, toysa
Baaxok addal edde gacta arac
gurrussaah hinnay siixiy (magaar)
Qaran edde tawqe gurrussaah,
tokkel atu Nabii kinnitom tascasse
asta keenih bahtam duddek, toysa
toh keenih ab Yalli faxinnay isin
elle tanin tirtol ken gaaboysak
yeneeh yaamineenim keenil
Bicisak yen, toysa Nabiyow
wohut Yalli faxem igma marih
num makkinaay Rookat isi Nafsi
maqidin.

36. Nabiyow cagalah atu sinam
fan kak secta iimaan oggoltam
kuyab Raaqisuh ankacsa mara,
korosuh tu-gactek usun Rabe
marih loowot yaniiniih, Yalli Rabe
mara Qhiyaamah ayró magooqak
Nuwwuk yayyaaqe, tohuk lakal
usun cisab kee galtoh kaâ fanah
gacsiman.

37. Koroosite mari kay Rabbik kay
(Nabii Mucammad {csati
kinnuk) Numma tascasse asta
macah kaal obsime wayteeh? iyyen
kaxxa mariinoh, Nabiyow diggah
Yalli usun warsan asta keenil
oobisaamah dudda-le keenik ixxic,
kinnih immay woo asta Yallih
fayxih obtam keenik maggo mari
mayaaxiga.

38. Baaxol Rooci leemik mutuccu
ittam matanaay Haadaytuy isi
Namma galit Qaraanal Haada
mayan usun sin innaah Yalli gine
gino akke waytek, hebeltoh iimiy
cabneeh kak garcitne (karcitne)
mannu lawcal macfuuzul nuktube
nee akke waytek, tohuk lakal gino
inkih sinni Rabbi fan gaaboysimta
Qhiyaamah ayró cisab kee galtoh.

39. Naayoota dirabboyse mari usun
Ayti maleelaay ken tanfiqem
mayaabban, usun duudutteey
cakkit mayaaban, tokkel usun
koroosanni diteh addat giirisan,
Yalli makkķkootiyya kah faxa mara
makkoysaah, tirto kah faxa mara
massa-le gital tirri haa.

40. Nabiyow ama korosuk yoh warisa
ixxic, Yallih digaala addunyal
siinit temeetek, hinnay Qhiyaamah
ayró garciik (karciik) siinit
temeetek, tokkel sin tibbixem
fayya Siinik ittuh Yallak kalihim
kallactaanaa?isin Ittaanamal
numma yacee mara tekkeenik.

41. Wonna hinnay isin sin yibbixe
gibdaabini fayya siinik iyyamkeh
sin gine Rabbi kallactaanaah
usuk kaa kah kallacteenim faxek
fayya siinik haa, too waqdi isin
sinni numtinwellittey Yallat
Agleh haytaana cabtaanaah tet
hawwentaanah.

42. Nabiyow Nummah kok duma sugte
ummattah farmoytit Rubneh usun
Yalla fan ken seecak, tokkel usun
ken dirabboyseeniih, tuddagnaa
kee Biyookal ken mokkorreh
sinni Rabbih xixxibitaanaah kaah
yaqunxeenimkeh.

43. Tama farmoytit dirabbosse
ummatta Ni-digaala keenit
temeete waqdi macah neh aqunxee
weeniih? kinnih immay ken
lubbitte iimaanak kafteeh gibdah
Alud tekke, sheytan umaanee kee
koroosannuk edde sugeenim keenit
bilqiseh.

44. Usun (koros kinnuk) ken
farmoytit ken kassisseeh ken
kah amrisseemil taamitaanam
cabeeniih cinen waqdi, Ni-
Niqmootak kulliimih Afoofi
lagsiyyah (lawsiyya kinnuk)
keenil fakneh usun keenih
tontocowwimeemit Batra edde
tan walleh wallitti iyyen waqdi,
garciik (karciik) ken nibbixeeh
Ni-digaalat ken finqisneh, tokkel
usun kulli kayrik yobboodeeniih
yiggirqeenih.

45. Tokkel tama mari inkih
Bakkiimeeh num keenik
maraaqinna, Yallal koroositeeniih
kay farmoytit dirabboysaanamal
sinni nafsi yudlumen waqdi, fayla
Yallay ginó Rabbih yani-le, isi
farmoytit cateeh koros finqiseemil.

46. Nabiyow tama korosuk yoh warisa
ixxic:Yalli Aytiitaa kee intiita
sin waysiiseeh siinik Beek, usuk
lubbitte siinik alfek Yallak kalah
maa Yallaay woh siinih gacissu
duddam?Nabiyow Ni-inkittinaane
tascasse astooti Baxxaqqa keenih
kah hayna inna wagitey, tohuk
lakal usun derre teetit cabaanaah
tet manummaysan.

47. Nabiyow tama korosuk yoh warisa
ixxic:Yallih digaalá garcik hinnay
intih abalih siinit temeetek,
koroositeeh daalimiinih yan marak-
sa fingittam tanii? matan.

48. Farmoytit kalah kah Rubnam
mannu, moominiin jannatal
aytikumusak koros giral meesiisa
mara yakkeenimkeh iyyaanam
akke waytek, tokkel Yallal
yeemeneeh taama yessemeqqe mari,
toysa akeeral ken amol digaalâ
meesi matanaay addunyal keenik
warrayteemih marookitan.

49. Qhuraanak Naayootaa kee Nabii
Mucammad {czakájķo Numma
tascasse astooti dirabboyse mari
Qhiyaamah ayró digaala ken xagele
Yallih amri cinak sugeenimih
Sabbatah.

50. Nabiyow ama korosuk ixxic:
Qaranwaa kee Baaxô kadnooni
liyooh Qellittem Aaxige siinik
maxca, diggah anu Malaykattu
kinniyo siinik maxca, anu kalah
kataatam mayyu Yalli wacyih yol
oobisam akke waytek, Nabiyow
ama korosuk inti sinni num kee
inti-le num maay massowtaa?
(korostaa kee moomintu kinnuk)
Yallih dudda tascassee astooti
cubbussu mahaytaanaa? keenik
ixxic.

51. Nabiyow moominiinih yan maray
isi Rabbih xaqul kobxisimu
waamak meesita ama Qhuraanal
meesis usun Yallak-sa awlaytuh
loonum maloonuuy shafaaqatta
keenih aba awlaytu malon Yallih
xaqul, usun Yallak meesita mara
yakkeenimkeh.

52. Nabiyow moominiiniy carraay
saaku sinni Rabbih fooca
edde faxak kaa taqbude kô luk
daffeytaamak ken maxiiriyin,
Nabiyow ama tumaleela abteemih
cisaabak kaamol tumatan, atu
abteemih cisaabak ken amol
tumatan, tokkel atu ken xiiriytek,
toysa daalimiinih yan marak
numuk teyna akketto.

53. Tonnaah Ni- naqoosak garu garut
keenik mokkorre (niqiyyire)
gaddali tumalit keenik mokkorak
kulsale num Boolale numut keenik
mokkorak, Yalli A-maraa nek
fanaak guneeh Islaamaninnol
tirri heem? iyyaanamkeh, Yalli isi
niqmat faatita maray tirtó cakkisita
mayaaxiga innaa? Yeey yaaxigeh.

54. Nabiyow Ni-Astootiy atu Yallih
farmoyta kinnitoomuh sumaaqitta
Nummaysa mari kol yemeetek,
assalaamu qaleykum keenik ixxic,
sin Rabbi Racmatta isi nafsil
yuktubeeh waajibiseh, diggah
umaane siinik abe num iggimat
tet abay hinnay Aaxaguk tet abay
tohuk lakal sarra Yallal gaceeh
yotoobeeh isi taama yessemeqqek,
toysa diggah Yalli dambi cabtili
xuwawli kinni isi naqoosah.

55. Nabiyow tamannah tan Baxxaqqah
tama Suuráh addal deedal mari
yangadde cakki Aayoota Baxxaqqa
koh hayne, umeyniitih yan maray
farmoytit cineh giti yambulleeh
cakki giti Baxxaqqa iyyamkeh.

56. Nabiyow ama korosuk diggah
anu isin Yallak kalah taqbuden
Numtin wellitte aqbudeemik Yalli
yoo waaseh keenik ixxic, anu sin
kalbi fayxiixa makataata, sin kalbi
fayxiixa kataatek, Toysa Nummah
anu massale gitak makkooteeh tirri
iyya marih num hinniyo keenik
ixxic.

57. Nabiyow ama korosuk ixxic:
diggah anu inni Rabbik Baxxaqqa
iyya diinih Bagul aniyo isin
woo diini dirabbosseeniih anu
isin obtim kak faxxan digaalay
edde Qataataktaana oobisaamih
dudda mayyu, woo digaalah
wadirroysiyyih mekla num mali
inki Yalla akke waytek, usuk cakki
meklaah Baxxaqqa kaa haa, usuk
cakkii kee deedal ittak Baxsa
marak inkih kayrih aysuk Raaqa.

58. Nabiyow ama korosuk ixxic:
diggah anu isin obtimit kak
Qataataktan digaala Yi-gabat
suginnay siinil tet oobisak eneeh
yoo kee sin fanat caagid meklimak
yen, Yalli daalimiinih yan mara
edde digaala waktih ixxigat
Sinaamak aysuk Raaqa.

59, Qellitti itteemih kadnooni Yallih
xaqul tan woh kaak-sa taaxigem
matan, usuk Barriiy Badal tanim
yaaxige, caxak caffayti marada
usuk yaaxige kaa akke waytek,
Baaxók diīiteeta-le aracal Qellita
amboyti mayana, uunim matanaay
kaftem matan Baxxaqqa iyya
kitaabih (lawcal macfuuz kinnuk)
addal tan tet akke waytek.

60. Yalla kinni Bar xintan waqdi Rooci
siinik beytam, laqo taamoomik
abtaanam inkih siinik yaaxigeh,
tohuk lakal Saaku xiinik sin
yaybideh Addunyal Rabah siinih
muggaqsime wakti yamurruqeh
gide sin sugsamkeh, tohuk

lakal magooqak sin ugsek lakal
Qhiyaamah ayró gacim kaâ fanah
abtan, tohuk lakal Yalli addunyâ
manol abak sugteenim siinih warse
leeh sin elle galte-le.

61. Yalla kinni isi naqoosah amol
dirkiseh tanim usun kaah
aqunxak, Yalla kinni isi naqoosah
malaykootay ken taamoomi
lowtaah dacrissa Rubtam, siinik
numuk teynah Rabi yamaate
wagqdi Ni-farmoytiiti (Rooci
tayyaaqe malayka kinnuk) Rooci
kaak tayyaaqem usun Yalli ken
kah amrise caagiidak tubayse kal
tuboolayse kal.

62. Tohuk lakal Rabe mari ken Yallay
cakki awlatuh keenik yanî fanah
gacsiman, oobbiya! Qhiyaamah
ayró mekla lem Yallaay usuk cisab
abba haa marak cisaabah sissikuk
Raaqak.

63. Nabiyow ama korosuk ixxic:
Barrii kee Baddi diteetah meesik
iyyi sin naggoysaa? isin too
waqdi Yallat xaaqimtan dooqa
fayya haak Ramma haak kaah
taqunxeen, Ni-Rabbi A-diteetaa
kee A-gibdaabinak nee naggoysek,
diggah nanu moominiiniy kay
niqmatal kaa faatitta akkenno
Axcuk.

64. Nabiyow keenik ixxic: ama meesii
kee kulli gibdaabinak dibuk sin
naggossam Yalla kinni, tohuk lakal
isin Qibaadal agleytit kaat haytan.
65. Nabiyow ama korosuk ixxic: dibuk
duddam Yalla kinni digaala irok
siinil Rubtaah oobissam, hinnay
sin ibittek gubak siinit Rubtam,
hinnay caagiida Siinit esgegelliiy
Qaxa Qaxah sin haah gari garu
Qebti muduumah Qansaru siinik
tammoysiisaamah dibuk dudda
lem Yalla kinni, Nabiyow Ni-
inkittinaanee kee Ni-dudda tascase
astooti Baxxaqqa keenih elle hayna
inna wagitey cubbusaah wohut
Rada mara yakkeenimkeh.

66. Nabiyow ama Qhuraan ku-marak
koroosite mari dirabboyseh usuk
cakkil oobe kitab kinnuk, anu sin
taamat dacayrih yan num hinniyo,
cagalah anu edde Rubsumem sin
gudduysâ kal keenik ixxic.

67. Yallih xaagittek kulli xaagi edde
yamaate waktiy edde dabqaah arac
edde xagale, korosey sin caagidik
ellecabo sarrah Aaxigetton Yallih
digaala siinil obta waqdi.

68. Nabiyow ama koroosite mara
Naayootat deedal kee anqasah
giirisah ken table waqdi, tokkel
derre keenit cabaay keenik
exxer ama yaabak kalah aka
yaabat yabba iyyaanam fanah,
sheytan uma yaabat yaaba marâ
luk daffeyaanam waaso lem
koo hawweenisek, toysa tamah
kassittek lakal daalimiinih yan
marâ luk madaffen.

69. moominiinih yan maray Yallak
meesital Qhuraanal anqasa
marih cisaabak tukeenil matan
keenik yexxeereeniih keenî luk
daffee weenik, kinnih immay
ken kassiisaanaah umaanek
ken waasaanama usun Yallak
meesitaanamkeh.
70. Nabiyow sinni diini (Islaam
diini kinnuk) digir kee doklah
haysiteeh Addunyâ manoh
Bilhada duquurusse mara (koros
kinnuk) cabaay keenik exxer,
Nabiyow ama mara Qhuraanal
kassis nafsi dambik abeeh orbiseh
yaniimih yabbixsimeeh finqi gabal
gacaamak, usuk Yallak-sa awlaytu
maliiy shafaaqatta kaah abtam
mali, ama nafsi kulli fida isik
yaceemih kaak tet mabeyaanaay
kaak moggolinta, woo mari usun
aben dambih yabbixsimen, usun
girah addal niqna kak gufti toofe
lee maqabah lon, Qansarissi
ken hayta digaala lon Yallal
koroositeenih sugeenimih sabbatah.
71. Nabiyow ama korosuk ixxic: Yallak
kalah numtiwwellittey tuneh
xiqe waytaah tunek kale wayta
naqbudoo? nanu koroosannuh
wadir gacnoo? Yalli Islaam
diinî fanah tirri nee heek lakal,
Sheytoona makkosseeh Baaxot
gexeeh baye numuy Baditih elle
gexa gambi waagisah inna nakkoo?
Usuk moominiinih tan kataysiisiy
nee fanah am kaak axcuk tirtóh
kaah secta-leeh usuk woh keenik
cinah, Nabiyow ama korosuk ixxic:
diggah Yallih tirtóy Yalli yoo edde
Ruubeh yani is cakki tirtó kinni,
nanu inkih kah amrisinnem ginó
Rabbih amri oggollaah Qibaada
kaah caglisnaama.

72. nanu elle amrisinnem Salat
Soolisaay Yallak meesita
iyyaanama, Yalla kinni isin
inkih Qhiyaamah ayró fan
kak gactaanaah garil kak
maagowsimtoonu waytaanam.

73. Yalla kinni Qaranwaa kee Baaxó
cakkil gintem, Nabiyow cus Yalli
Qhiyaamah ayróy Tukinniimik
tik iyyaah edde takke, kay maxcó
cakkiiy Baanta fuxsumta ayró
dubuk Reeda lem kaa, Yalli
usuk Qellittem kee tambulleem
yaaxigiiy , usuk naggaara adda
yaaxigi kinni.

74. Nabiyow ku-marah cus, Nabii
Ibraahim isi abba Aazarak atu
numtiwwellitte yallitteh haysittaa?
Diggah anu koo kee kumara
Baxxaqqa itta makoh addat sin
ablek kaak iyye waqdi.

75. Nabii Ibraahim Qibaadâ caagidil
tirri kaa kah haynennah, Qaranwaa
kee baaxô Reeday nabay Yallih
dudda tascasse kaa naybullee usuk
iimaan asmatah le marak numuk
teyna yakkem keh.

76. Tokkel Nabii Ibraahimit bari
makteeh dite Baaxó dudde waqdi,
cutukta yubleeh Ah yi-Rabbi iyye,
isi mara edde yanin iggimaa kee
deedal ken yaybulleem keh, tokkel
woo cutukti koreeh Qellite waqdi
anu Qellitta Yallitteh Qibaada
makiciyyo keenik iyye.

77. Tokkel alsa awaqih yuble waqdi
Ah yi-Rabbi iyye, tokkel is korteeh
Qellitte waqdi yi-Rabbi kaa
inkittoysaamah tirri yoo heeweek
massa-le gitak makkoote marih
num akkeyyo keenik iyye.

78. Tokkel Nabii Ibraahim ayró
awaqih yuble waqdi, Ah yi-
Rabbiiy A-Rabbi usuk cutuktaa
kee Alsak nabah iyye, tokkel is
korteeh Qellitte waqdi, Yi-maraw
diggah anu isin Yallat agleh hayya
haytaanamak bari kinniyo keenik
iyye.

79. Nabii Ibraahim diggah anu inni
fooca Qibaadah inki Rabbiy
Qaranwaa kee Baaxok gino
Qembiseh fanah ayfukkune deedal
diinittek cakki diinî fanah kelitak,
anu Yallat agleytit haa marih num
hinniyo keenik iyye.

80. Nabii Ibraahim Yalla
inkittoysaamal kay mari kaa
giddiyeh isin anu Yalla Qibaadal
inkittoysaamah yoo giddiytaanaa?
Nummah usuk cakkî fanah tirri
yoo heek, anu isin Yallat agleh
haytaanaah taqbuden yallittek
tu-kalak mameesita, Yi-Rabbi
umaanek tuyot Boodisam faxa
kaa akke waytek, Yi-Rabbi
ixxigah kullim duddu heek isin
makaskassowtaanaa qibaada dibuk
cakkisittam inki Yalla kinnim
taaxigeenimkeh KĶeenik iyye.
81. Anu sin yallittek mannal meesitaa?
Diggah isin Yi-Rabbiy sin ginet
Yalli sumaq siinil kak oobise wee
Yallitte agleh kaat haytaanamak
mamceesittaanak, toysa A-namma
Buttak (moominiin kee koros
kinnuk) saay kee satta iyyi
cakkisitak Raaqaa? isin yaaxige
mara tekkeenik keenik iyye.

82. Yeemeneeh sinni iimaanat Yallat
agleh tasgallee waa mari, woo
mari Yallih digaalak saay kee
Nagayna leeh usun tirri iyye mara
kinnon.

83. Toh Ni-sumaaqay Nabii Ibraahimih
neceey kay maral Yallih
inkittinaaneh sumaq kaah takke
kinni, nanu Ni-naqoosak fanna
marah darajoota (nubuwwannu kee
ixxiga kinnuk) fayya hayna, diggah
Nabiyow ku-Rabbi naggaara
ixxiga-li kinni.

84. Nabii Ibraahimih Iscaaqh deqsita
baxaa kee Iscaaqh baxa Yaq-
qhuub kaah necee, ken nammayak
kulli num tirri hayneeh keenik
dumaak Nabii Nuuc cakkî fanah
tirri hayne, Nabii Nuuc samadak
Nabii Daawuuduuy Nabii
Suleymaanaay, Nabii Ayyuub
kee Nabii Yuusufuuy, Nabii
Muusaa kee Nabii Haaruun inkih
cakkî fanah tirri ken hayne, tama
Ambiya abiten maqaanel ken kah
galatne innaah, meqem abite mara
tamannal galatna.
85. Nabii Zakariyyaa kee Nabii
Yacyaay Nabii Qiisaa kee Nabii
Įlyaas inkih meqe marih loowot
yanin.

86. Nabii Ismaaqil kee Nabii Al-
yasaqaay Nabii Yuunus kee Nabii
Luut inkih ken waktih marak ken
muxxusneh nubuwwannul.

87. ken abbobtii kee ken Samoodaay
ken toobokok fanna mara
keenik tirri hayne, Ni-diini
gudduysaanamkeh ken doorreeh
massale gitay mako sinnî fanah
tirri ken hayne.

88. Toh Yallih tirtoy Yalli isi naqoosak
isih faxa mara tirri edde haa
kinni, ama Ambiya Yallat agleyta
hayinnay abak sugen taama keenik
Bayak ten.

89. Woo Ambiyay Nubuwwannuu
kee tirtô niqmat kah necee usun
kitab kah necee mara kinni, tokkel
Nabiyow kumarak koroosite
mari ama Qhuraanih Aayoota
yengeddeek, toysa Nummah ama
Aayoota koroositewaa marih
(Muhaajiriin kee ansaaraay keenil
kataata mara kinnuk) gabal tet
hayne dacayrih.

90. Woo Ambiyay edde yabba inne,
usun Yalli isi diinil tirri hee
mara, toysa Nabiyow atu ken gita
katat. Ama korosuk Qhuraan sin
gudduysaamal galtó sin messera,
Ama Qhuraan Rikeek kah oobem
mali, Seehadaa kee jinnih kassiisih
oobe kaa akke waytek keenik
ixxic.

91. Ama koros Yalla nummâ
massakaxxah massakaxxooy
Nummah ixxigah kaa maaxaggo,
Yalli seehadal wacyik tu-
moobisinnaay farmoytit
maruubinna iyyen waqdi, Nabiyow
ama yahuuduk; Nabii Muusal oobe
kitaabay Seehadah Noorii kee
tirtó yakke iyyi oobisee keenik
ixxic, isin ama kitab fixiixih yan
waraakitil hayya haytaanaah
tukak taybulleeniih maggom
kaak Qellissaanah, yahuudey ama
Qhuraanih addal Yallih diinii kee
kay tirtók isin duma Aaxaguk suge
wayteeniih sin abbobti Aaxaguk
suge waytem Yalli sin elle Barse,
ama Qhuraan Yalli oobise keenik
ixxic, tohuk lakal sinni deedalat
giirisak digroonay ken ixxic.

92. Nabiyow ama Qhuraan kitaabay
kol oobisne, kaxxa Barkatleeh
usuk kaak naharat xikki itte
kitooba (tawraat kee injiil kinnuk)
nummaysak yemeete, Nabiyow
makki maraa kee kay deraafel
Seehadak eneyyi ittam edde
meesissamkeh kol kaa oobisne,
Akeera Nummaysah yan mari ama
Qhuraan Nummaysah, usun sinni
Salat-le waktil dacrisa marah anuk.

93. Yallal dirab ginnaasiteeh, hinnay
wacyik tukaal oobe kalah wacyi
yol oobe iyye numuk, Yalli
Qhuraanak oobiseh innah tanim
oobiseyyo iyye numuk dulmih iyyi
gacaa? Num magaca! Nabiyow
ama daalimiin Rabi Sakaraat

kee kay gibdah addat yaniiniih
Malayka Rooci keenik tayyaaqeeh
digaalah gaba keenil hayta waqdiy
sinni nafsi edde tanin gibdaabinak
eyyeeqaay wada Asaaku gibdi
xixxibisiyyah sin xixxibissa
digaalal galtimetton Yallal cakki
maliinoh dirab ginnaasitak
sugteeniih kay inkittinaane
tascasse Astootil kaxxa mariinitak
sugteenimih Sabbatah keenik itta
waqdi ken ablinnitoy gibdi caalat
abaluk ten.

94. Nummah korosey Cisab kee
galtoh dibuk Naharsadda addunyal
ibqasuk Qasunuk anuk sin elle
ginni haynennal nel tamaaten,
maaluk siinih neceem addunyal
Sinnik wadiril cabak, sin
numtiwwellittey sin addal Yallat
agleytiitih yaniinim kak akkaluk
sugteeniy diggah is Akeeral
Shafaaqatta neh akkele kak
axcuk aqbaduk sugteeni siinî luk
manabla, Nummah addunyal sin
fanat suge fantaaxaw yiggiriqqeeh
Qibaadal Yallat agleh tanim kak
akkaluk sugten yallitte siinik
bayteh keenik iyya Yalli.

95. Diggah Yalli Amboytaa kee
Tamri Lafoyta baxsaah coox
kak yayyaaqe, Usuk Rabteemik
Nuwwam yayyaaqeeh Rabtem
Nuwwaamak yayyaaqi kinnik,
toh Yallay Qibaada cakkisita
kinnik toysa cakkik deedal fanah
mannal kelittaanaa? Kaak kalihim
taqbuden waqdi.

96. Edde luk Barti ditek Maaci diifu
baxissam Yalla kinni, Bar laqo
abten taqabik edde taadeeniih
Raacatah siinih abe, Ayroó kee
Alsa sinni maroh addal diggale
Cisaabay waadol yanil gexan
wakti elle taaxigeenimkeh, toh
Yallay mayso-ley ixxigalih yanih
waadoysiyya kinni.

97. Yalla kinni Cutuuka Barrii kee
Baddi diteetal Astootih siinih
haytem gitak hoxxeenik gita elle
geytaanamkeh, Nummah Yallih
inkittinaane tascassee Astooti Yalla
yaaxigeeh kay madqooqi yaaxige
marah Baxxaqqa hayne.

98. Yalla kinni sinaamey inki Nafsik
(Nabii Aadam kinnuk) sin gintem,
tokkel Agbi maxaxal madabay
elle dabaqtaanaa kee Labhâ
xiironwal elle daccarsimtan arac
siinih abe, Nummah Astootiy
Yallih inkittinaane tascassee
teetit Radaah tet yafhime marah
Baxxaqqa hayne.

99. Yalla kinni Qaraanak lee siinih
oobissem, tokkel ummaan
iimiy Baaxok ubukku itta edde
neyyeeqeeh nuysubke, tokkel
toobokeemik Anxax coox kee
Anxax Buqre neyyeeqe, tokkel
Buqrek exefut tan Amboy ittak
Bagul tani neyyeeqeeh Nakli
Qoxxak dagiyyi kak xayiih xabcini
curra nayyaaqe, woo.
leet Qinab cooxuuy Zaytuun kee
Rummaan cooxuy caffi itta kak
ceelaah mexexuu kee tami itta kak
ceelewaa cooxih Bustaanwa edde
neyyeeqeeh nuysubke, sinaamey
ama cooxih mexexi yawqe waqdii
kee Alaa waqdi wagita, diggah
sinaamey tama caxâ mixuy ittak
sissinit Yallih dudda tascasse
Astooti tan kay inkittinaane
Nummaysa marah.

100. Tama koros Qibaadal jinni Yallat
agleytiitih hayte Yalli ken gine
Rabbih anuk, usun Yallal diraabah
aaxige kalah lab-xayloo kee Say-
xaylole axcuk woh deedalah kaal
ginnaasiten, Yalli Saytunnooweh
fayya iyye tama koros kaa edde
weelossaamak.

101. Yalli Qaranwaa kee Baaxooy ken
nammayih addal tanim tookomeh
tan ceelallo maleh ginek,

Yalli Baxa-lem mannal kaah
takkee? usuk Barra malik, Usuk
kullim gine Rabbih anuk, usuk
ummaanim yaaxigi kinni.

102. Korosey toh Yallaay sin gine
Rabbi kinniih kaak-sa Qibaada
Cakkisita Yalli mayan, usuk
ummaanim ginek Toysa dibuk
kaa uqbuda, usuk ummaanim
dacrisaah isi ginóh caagiida dibuk
gexsa.

103. Addunyal Yalla intiita matablaay
usuk tet yableeh kay ixxiga teetit
maroh tan, usuk isi naqoosah
xabciniih xuwaw keenih leeh ken
caagiidak adda yaaxigi kinni.
104. Nabiyow ama korosuk Nummah
sin Rabbik tirtoó kee cakki
gitak makkootaanam edde
tablen Baxxaqqooqii kee Sumaq
siinih yemeeteh, cakki yableeh
Nummaysa num toysa isi Nafsi
kah yablem, cakki able waah
cakkik makkķkoota num isi Nafsi
finqisam, anu sin taamoomi
dacrisa num hinniyo anu cagalah
Yallih farmo gudduysa numuk kal
keenik ixxic.

105. Ama Qhuraanih Aayootal
korosuh Yallih inkittinaanee kee
Nubuwwanni caagiida Baxxaqqa
kah hayne innah iggima kak
eelli haanamih Sumaqwa
Baxxaqqa keenih hayna, Nabii
Mucammdow ama koros diraabah
atu kitab-le marak Baritte
iyyaanamkeh, cakki yaaxigeeh
oggola marah Baxxaqqa kaa
(Qhuraan kinnuk) hayna kaa
kataataanamkeh.

106. Nabiyow ama Qhuraanay ku-
Rabbik wacyih kol obsime katat
Yallak-sa Qibaada cakkisita Yalli
mayan, koroosite maraa kee ken
deedalat derre cab.

107. Yalli ama korosuh tirtó faxinnay
tirri ken haak yeneeh usun agleytit
kaat haak manannon, Nabiyow
ken taamoomih dacayrit koo
mahanninooy atu ken caagiidaa
kee ken Rizqhih Awlaytuh (abbah)
matanto.
108. Muslimiiney koroosite
mari Yallak kalah yaqbude
numtiwwellitte maxaafina, toysa
usun caddoktatur kee Yallih
nabna takkeh gideh Aaxige
waytih Yalla xaafe loonuk, tama
korosut ken uma taama keenit kah
bilqisnennah kulli ummattat ken
uma taamoomi keenit bilqisneh,
tohuk lakal gacim keenik ken
Rabbî fanah yakkeeh usun taamak
abak sugeenimih xaagu keenih
warse-le.

109. Tama koros Yallal kaxxa xiibah
xiibitte, maqarle Asta keenih
temeetek kollay diggah teetil
yaaminoonu waanamah, Nabiyow
cagalah maqarle Astooti Yallih
xaquk taniih tamaate keenik
ixxic, moominiiney diggah ama
Astooti keenih temeete tet tekkek
Aamine woonuwaanam maca sin
taysixxigee?

110. Lubbittee kee intiita keenik
Korankorisnah naharsi adday
Qhuraan oobe kay Aayoota
kah Nummayse ween innah tet
(Astooti kinnuk) manummaysan,
ken caddok taturut edde ken
cabna usun agaywaagat anuk.

111. Tama koros essertem teetih
oggollaah, diggah nanu Qaraanak
malayka keenil oobisnaah Rabe
mari keenîÎ luk yaabaah usun
essereenimik kullim foocaa
kee foocah keenih kobxissi
hayinninoy Nabiyow atu ken kah
sectam nummaysak manannon
Yalli faxa kaa akke waytek, kinnih
immay ama korosuk maggo

mari atu Yallih xaquk luk keenih
temeete cakki yaagimeenih.

112. Nabiyow ama koros kok naqboytit
kah abnennah Ambiyak kulli
Nabiik seehadâ sheytoonaa kee
jinni sheytoona naqboytit keenik
abne, keenik mariiy marah deedal
maxcoocay bilqiseeni ittal Qidan
waswasah tet yaabbe mari edde
duquurutankeh, Nabiyow ku-
Rabbi faxinnay usun woh abak
manannon, toysa usun diraabak
ginnaasitaanam kee ken ittah cab.

113. Ellecaboh ayró tanim
nummaysewaa marih lubbitte
cakkik kelittaah kaal taamite
waanamkeh, ken nafsi yakcineeh
usun dambittek orbisoonuwaanam
orbisitaanamkeh.

114. Nabiyow tama korosuk ixxic:
Yallak kalah tanim yoo kee
sin fanal garkureh gurrusoo?
Qhuraan kitaabay madqooqi kak
Baxxaqqale siinil oobissem kaa
kinnik, kitab kah necee mari
diggah usuk (Qhuraan kinnuk)
ku-Rabbik cakķil obsimem
yaaxigeh, toysa Nabiyow wacyih
kol oobisneemik agaywaagat yan
marih num makkin.

115. Nabiyow ku-Rabbih Qangara
(Qhuraan kinnuk) xaaguu kee
maxcoocâ Nummaay madqooqi
Qadaalatal duddeh, toysa kay
Qangooruy duddale korissam
matan, usuk isi naqoosa ittam
yaabbi ken taamoomi yaaxigi
kinni.

116. Nabiyow Baaxol yan marak
maggo mara katatteeh ken
yab oggoltek Yallih gitak koo
makkoyselon, usun kalah
kataataanam malon akkal akke
waytek, usun wohul diraabak sa
yaceenim malon.

117. Diggah Nabiyow ku-Rabbi isi
gitak makkoote marat siinik
yayseeh keenik yayseh, usuk isi
gital tirri iyye marat kulli marak
yayseh.

118. Toysa Muslimiiney Tasguuden
waqdi Yallih migaq elle xagten
lacih cado akuma kay inkittinaane
tascasse Astootil taamine
Moominiin tekkeenik.

119. Muslimiiney Tasguuden waqdi
Yallih migaq elle xagen lacih
cado takmeenimik sin waassam
macaay? Nummah Yalli caraamu
siinil abem Baxxaqisehik edde
gadamgadditteenim akke waytek,
diggah makkoote marak maggo
mari ixxiga kak Aalle kalah sinni
nafsî fayxih sinam makkoysan,
diggah Nabiyow ku-Rabbi usuk
umaanet caddok tatre marat kulli
marak ixxigah yayseh.

120. Sinaamey dambittek tambulleem
kee teetik Qellitam inkih caba,
diggah dambitte abaah tet
orbisah yan mari elle galtimeleeh
diggalsimele abak sugen
dambitteh sabbatah.

121. Muslimiiney yusguuden lacak
Yallih migaq elle cussuumewee
lacih cado makmina, diggah woo
lacih cado yakmeenim Yallih
amrik awqiyya kinnik, diggah
jinni sheytoona seehadâ korosuy
ken awlaytiitih tanil waswasah
ceelalloola Qambisan barugay
Yalli Qideh cado matakmaanaay
sinnih Qidden lacih cado
takmen axcuk sin giddiyaanam
keh, muslimiiney Bargi cado
calallossaanamal ken amri
oggolteenik, toysa diggah isin
keninnaah Yallat agleytit haa mara
kinniton.

122. Koroosanni Rabat suge numuy
lubbi kak iimaan noorit
nuynuwweeh tirri hayneeh nooriy
sinam fanal elle gexa kah hayne
num, way kak awqewaa iggimaa
kee koroosanni diteetah addat
yan numih inna maay kinni?
Hinna, tama sin giddiya korosta
kah wacarrisne innaah, tonnaah
korosuh le uma taamoomiy
abak sugeeni keenit bilqisneh
iyyaYalli.

123. Tonnaah kulli magaalal kaxxa
maray umeyniitih yani hayne uma
malah teetil malsaanamkeh, usun
woo uma malay malsaanat sinni
nafsik sa finqisaanam malon usun
woh mayaaxigaanammay.
124. tama koros Nabii Mucammad
Åafeiķe Nabii kinnim tascasse
Aayoota Qhuraanal keenih
temeetek kay nubuwwannu
inkinnah manummasna Yallih
farmoytiitih tontocowwimeh
innah tan Astooti neh ontocowwu
ittam fanah iyyen, Yalli isi
farmo elle haakkee kee sinam
tet gudduysuwaa mara yaaxigeh,
umeyniitih yan maray uma
taamoomi abe xixxibaanee
kee gibdi digaala Yallih xaqul
ken xage-le Qhiyaamah ayró,
muslimiin kee islaamaninnoh uma
mala malisak sugeenimih sabbatah.

125. Yalli tirri haam faxa numuh
islaamaninnô noorih Alil (lubbi
kinnuk) kaah farakka haa, Yalli
cakkķi gitak makkoysam faxah
yan numuk tirtoh oggoluk Alil
kaak ceyissi haa Qaran gubaak
iroh yawqe numuy ufuy edde
yaadehinnah cakki oggolaamak
Alil kaak edde yan ceyah
gibdah Yalli koros lubbitte
yaamineenimik kah ceysennah,
tonnaah Yalli isi nummaysewaa
maral digaala haa.

126. Nabiyow amah ku-Rabbih
gitay massal yani kinni,
Nummah Astooti kassitaah elle
kaskassoowa marah Baxxaqqa
hayne.

127. Tama Astootil kaskassoowa
marah Qhiyaamah ayró ken
Rabbih xaqul Jannatay nagaynâ
dabqa kinni lon, usuk ken
awlaytuy addunyal ken cataah ken
dacrisaah akeeral isi niqmatal ken
konnabisa kinni, meqe taamoomi
addunyal abak Sugeenimih
Sabbatah.

128. Nabiyow cus: Qhiyaamah ayróy
koros kee jinni sheytoonay ken
awlaytiitih tani Yalli inkih edde
maagoysa ayró, jinni Buttay isin
Nummah seehadak maggo mara
makkoosseeniih maxqawissen
keenik iyya Yalli, seehadak
ken awlaytiitih tan koros Ni-
Rabbow nee kee ginnik mariiy
marat satta iyyeeh yintifiqeeh
atu addunyâ manol neh xagte
wakti yumurruqeeh noofeh iyyan,
Yalli keenik iyyah: gira siinik
orbeynaay siinik madaba isin teetil
waarak, Yalla inkittoysak suge
umamaray ku-Rabbi giral waaram
kah faxe weey Sarra isi Racmatah
girak yayyaaquwaa akke waytek,
diggah ku-Rabbi naggaara isi
naqoosah caagid yaaxigi kinni.

129. Jinni sheytoona seehadâ korosih
amol kah haynennah, seehadak
daalimiinih yan mara maraay mari
amol keenik haynaah ittat ken
Rubna umaane abak sugeenimih
Sabbatah.

130. Jinnii kee Seehadâ korosih
Buttay Siinik (dubuk Seehada
kinnuk) farmoytit siinih
mamattoo? Yi-Aayoota
siinil akrayuk, tama sin ayró
(Qhiyaamah ayró kinnuk)
Yi-digaalah angaarawak sin
meesiisak mamattoo? KĶKeenik iyya
Yalli. ku-farmoytit ku-Aayoota
nee guddusseemih ninni Nafsil
sumaaqitnaah Naalimeeh nanu
woh keenik dirabbosneh iyyan,
tama koros addunyâ manoh
bilhada ken duquurusseeh, diggah
usun korosuh sugeenimih sinni
Nafsil Sumaaqiteenih.

131. Woo farmoytiitit abne Ruubiyya
kah abnem Nabiyow ku-Rabbi
magaalol mara annaak finqisam
akke waytek sa seeco ken Aafe
kalah usun garcit anuk.

132. Seehadak ummaan numuy Yallih
amri oggole hinnay Yallih Amri
cine taamak abba heemil Yalli kaa
gudduysa aracay kaa elle galtale,
Nabiyow ku-Rabbi isi naqoosa
abba haytaamak garcita Rabbi
hinna.

133. Nabiyow ku-Rabbi gadda-li
numuh maceyta usuk xuwaw-le
Rabbi kinni, Yalli faxê kollay
sin Qiddi heeh sin lakal isih faxa
mara ciggiilise-le aka maray siinik
duma sugeh Samadak sin kah gine
innaah.

134. Diggah korosey sin Rabbi
Qhiyaamâ mamut kee digaalak
sin kah xagnisem Amaateleeh
tamaatu waytam Raqmali,
isin Yallak yassaqqe mara
hinnitoonuuy usuk sin digaalele
akeeral.
135. Nabiyow keenik ixxic: Yi-maraw
elle tanin koroosannih gital
taamita diggah anu Yi-Rabbi yoo
kah amrise diinil taamitak, tokkel
digaala siinil obta waqdi akeerâ
dabqal meqeeh faylale ellecabo
geytu waytam nee kinnim kee sin
kinnim sarrah Aaxigetton, diggah
daalimiinih yan mari faxaamal
mayaffoofa.

136. Tama koros Yalli gineemik
Buqree kee lacak Yallah maglab
hayte, tokkel tah Yallih iimiiy
tah Ni-yallitteh iimi iyyan usun
elle warsitan innal, ken yallitte
leeh teetih yeexegeenim Yalla
mataafaay Yalli leeh Yallah
yeexegeenim ken Yallitte taafeh,
usun aban mekla manxu gacta
meklaay!

137. Tonnaah sheytoona korosuh
Yallah maglab haanaah sinni
yallitteh maglab haanam keenit
kah bilqissennah, sheytoona
korosuk maggo marah ken
xayloh qidim keenit bilqisseh
finqat ken Qiddaah ken diini
keenit tobolloktamkeh, Yalli woh
abaanam keenik faxe wannay
abak manannon, kinnih immay
usuk ken uma caalat yeexegeeh
keenil mekleh, toysa Nabiyow
usun diraabak ginnaasitaanam kee
ken Sittah cab.

138. koros Ah gaalaa kee Buqrey
makmo kak waasoleeh caraamuk
tani, nanu kah fanna marak sa
num tet mayakma iyyen usun
elle warsitan innal, tah gaalay
feeraanaah yaarreenim waaso kak
le kinni, tah gaalay yasguuden
waqdi numtiwwellittê migaaqak
sa Yallih migaq elle cuse waana
yan iyyan, Yallal ginnaasitak
sugen diraabih Sabbatah, Yalli
diraabak kaal ginnaasitak
sugeenimih sabbatah kaxxa
digaalal ken galte-le.

139. koros ama gaalih bagut xaylok
tanim cagalah nek labhah
Calaalik taniih nek agabul
caraamuk tan woo xaylo nuwwuk
toobokek, Rabteeh barugah
toobokek, toysa agabuu kee
labha inkih edde tangale iyyen
usun Yallal dirab ginnaasitak
sinnih calalloysitaanaah sinnih
caramoysitaanam madqiten woh
Yalli keenih idnise kalah, Yalli
kaxxa digaalal ken galtele, diggah
Yalli Naggaara Yaaxigi kinni.

140. Nummah sinni xaylo kassi dagnaa
kee Yallak ken toofe ixxiga Aalle
kalah Qida mari kasaariteeh
fingiteh, usun Yalli ken yurzuqheh
yanim Yallal dirab ginnaasitak
sinni nafsil carammoysen,
nummah usun cakki gitak
makkooteeniih tirri iyye marah
masuginnon.

141. Yalla kinni Bustaanway kelsaa
kee daala faxa cooxuy coox
kah soolisaanaa kee kelsaa kee
daala faxewaa coox addal kak
yani siinih gintem, tamiiraa kee
buqrey makmol tami kak sissinii
kee Zaytuun coox kee Rummaan
cooxuy caff itta kak ceelaah
tamuu kee mexexi itta kak ceele
waa teetil siinih gine, sinaamey
ama coox xala waqdi mexexu
kak ottokommiya, ama cooxuk
mexexu dagtan saaku cakki (zaka
kinnuk) kak acuwa, maaluu kee
maaqo mabaddaahina, diggah
Yalli baddaahuleela makicnik.

142. Yalli lacak Qilsim siinih
takkuqem (gaala kinnuk)
siinih gine, lacak Qunxaaneh
Qilsim akkuqe waytam (laa kee
ubcunoh innah tanim kinnuk)
siinih gine, tama lacak Yalli
sin yurzuqheeh makmo siinih
kak xiqsiisem akuma, sheytan
gititte makataatina Yalli siinih
xiqsiiseemik tu-calallossaanaah
tu-kak carammossaanamal,
diggah sheytan siinik Qaduwwiy
Qadaawat kak Baxxaqqa iyye
kinnik.

143. Tama lacay Yalli isi naqoosah
yecee Bacra afah yan, illik
nammayaay (maruw kee ida
kinnuk) wadarak nammay
(dabeelaa kee Reyta kinnuk)
keenih gine, Nabiyow ama
korosuk illii kee wadarak Yalli
siinil carammoysem lab-namma
laca innaa? Hinnay say-namma
lacaay? Hinnay illii kee wadarak
namma say-tiyah maxax labim
kee say-iimik Quukeemi innaa?
Yalli siinil carammoysem, ama
isin abteenih taniinim siinih
xiqsissa ixxigay Yallih xaquk
litoonu yoh warisay keenik ixxic,
isin wohul numma yacee mara
tekkeenik.

144. gaalak nammayaay (Rakub
kee Ala kinnuk) laak nımmay
(abur kee saga kinnuk) siinih
ginek, Nabiyow ama korosuk
Yalli gaalaa kee laak siinil
carammoysem lab-namma laca
innaa? Hinnay say-namma
lacaay? Hinnay gaalaa kee laak
say-namma tiyah maxax labim
kee say-iimik Quukeemi innaa?
Hinnak korosey Yalli lacak
ama hiimih carammoysiyyah
sin farriime waqdi isin edde
maay Sugten (marten)? keenik
ixxic, toysa Yallak kaa toofe
ixxiga Aalle kalah Sinam
makkoysamkeh Yallal dirab
ginnaasite marak dulmih iyyi
gacaa? Num magaca, Diggah Yalli
daalimiinih yan maray koroosite
tirri mahaa.

145. Nabiyow keenik ixxic: anu
wacyik yol obsimteemit yakmeh
yan Seehadayti yakmeemiy
caraamu kaal takke magenniyo
asguude ween lacay Barge akki,
hinnay caxta Qabala akki, hinnay
cereyyâ cadoy diggah Najisik tani
akki, hinnay masgaadal Yallih
amrih cinah Yallih migaaqak
kalih migaq elle xaggiime lacih
cado tekkeh akke waytek, tama
carammowtem yakmeemit Qulul
gibda kafisse numuy cadô fayxih
akmewaah makmol caddok edde
tatre waa elle kataataanam matan,
toysa diggah ku-Rabbi dambi
cabti-li xuwaw-li kinni.

146. Nabiyow tama korosuh cus:
lac kee haadak yahuudul
carammosnem xukcuno Aalle
waytaah lifiqleemi, laa kee
ubcunok (illii kee wadar kinnuk)
xaytitte caraamu keenil abne,
woo namma lacih xiironwaay
hinnay woo namma lacih
uluuqah Bagul tan xaytittee kee
hinnay lafoofit tengele xaytittey
calaalik tani akke waytek,
tohul ken kah galatneeh keenil
kah carammosnem ken uma
taamoomiy usun caddok edde
tatreenih sabbata, diggah nanu
keenik warissi hayneemit Numma
nacee iyye Yalli.

147. Nabiyow yahuud kee korosuk koo
cina mari koo dirabboysek, toysa
sin Rabbi farakkale Racmatle
Rabbi kinniih kay digaala temeete
tet tekkek umeyniitih yan marak
tet gacissam matana keenik ixxic.

148. Koroositeh yan mari Yalli
faxinnay Yallat agleytit nanu
haak mananninooy Ni-Abbobti
haak mananna, nanu hebeltohim
carammoysak manannino axcelon,
tama koros koo kah dirabbossa
innah keenik duma sugte koros
sinni farmoytit dirabbosseh
Ni-digaala keenil obbuuy

tet tammossu haanam fanah,
Nabiyow tama lac kee Buqrek
carammosseenim kee koroosannu
Yalli neh faxe kak ittaanal ixxigay
neh tayyaaqeeniih taybulleeni
maay liton? Isin tamahal akkalak
sa katattaanam mantoonuuy isin
diraabak-sa taceenim mantoonu
keenik ixxic.

149. Nabiyow keenik ixxic: isin
abtaanamih sumaq Aalle
wayteenik, toysa sin akkal yargiqe
Sumaaqay duddale Yalli le, tokkel
usuk faxinnay inkih tirri sin haak
yen massale gital.

150. Nabiyow tama korosuk tama
isin lac kee Buqrek sinnil
carammosseenim Yalli siinil
carammoyseemih siinih sumaaqita
mara baahay keenik ixxic, tokkel
usun dirab kee Almummah
sumaaqiteenik, toysa Atu keenî
luk masumaaqitin, Ni-Aayoota
dirabboysa maray Akeerâ mano
Nummaysewaah Nafsi fayxi
makataatin, usun sinni Rabbit
agleytit massoysan.

151. Nabiyow sin Rabbi siinil
carammoysem siinil akriyehik
ama keenik ixxic: kaah abtan
Qibaadal kay ginok agleh tukaat
hee waytaanaah Namma xaleynah
tamqeenimi, tuddagnâ meesih
sinni xaylo maqidina sin kee ken
inkih nanu narzuqhek, kaxxa
dambittek (dalwaa kee abto
kak Qaxumaanelem kinnuk)
tambulleem kee Qellittaamal
teetik maxayyoowinaay Yalli
Qidim kak carammoyse Nafsi
cakkil Qiddan sin akke waytek
ma-qidina, toh Yalli sin kak
waaseeh sin kah Amriseemiy sin
edde farriime kinni, isin tamahal
kas-kassoowa mara takkeenimkeh.

152. Qayxixxi maalul maxayyoowina
kay maaluu kee kaah inkih
tuxxiqih elle yayse fooca akke
waytek, usuk edde baaluka Qumri
guffuuy kas-bahha haam fanah,
keelaa kee Miidan Qadaalatal
duudusa nanu hebelto nafsil
duudaamak-sa duude waam kaal
mahaynak, yabteenik Qadaalatat
yaabaay cakkik xabanah
makeltinaay cakki edde yan num
siinil xayi marih num yakke way,
Yalli kay diinil taamittaanamah
siinil hee xaganaa kee sin kee
sinam fanat yan xagana inkih
duudusa, toh Yalli sin kak
waaseeh sin kah Amriseemiy sin
edde farriime kinni, isin tamah
kassitaah kas elle geya mara
takkeenimkeh.

153. diggah amah Yi-diinih gitay
massoowak kaa kataataay aka
gititte (koroosanni gititte kinnuk)
makataatina, toysa Yallih gitak
sin makeleeh sin ayxeerelek, toh
Yalli sin kah farriimaama Yallak
meesita mara takkeenim keh.

154. Nabiyow tohuk lakal ama korosuk
ixxic: Nabii Muusah Tawraat
kitab necee tama kay diinih
marak taama yessemeqqe marah
niqmat duudusiyyah, ken diinih
caagiidak kulliimih Baxxaqqaa
kee israa-iil xayloh tirtoo kee
Racmatta yakke kitaaba usun
Rabak lakal ugut yaniih sinni
Rabbit yangoorowoonu waanam
nummaysaanamkeh.

155. Tama Qhuraan Barkatle kitaabay
Nabii Mucammadal {safe
oobisnek, usuk sinam kah
amrisam kaak kataataay usuk
sinam kak waasaamak waasimaay,
Yallak meesita usuk kah Racmate
mara takkeeniih kay digaalak
naggoowe mara takkeenimkeh.

156. Cagalah tama Qhuraan kah
oobisnem Qaraanak kitab elle
obsimem nek naharat sugte
Namma Buttaay (yahuud kee
Nasaara kinnuk) nanu ken
kitoobah akriyiyyak garcit sugne
Axce waytaanamkeh iyyaanama
Qarab korosey.

157. Hinnay korosey diggah nel kitab
obsiminnay tirtoh keenik (yahuud
kee Nasaara kinnuk) aysuknen
ittaanamak oobisne Qhuraana,
toysa nummah sin Rabbik
Qhuraanay calaalii kee caraami
elle Baxxaqqa iyyaah A-ummatah
tirtoo kee Racmat yakke kitab
siinih yemeete, tokkel Yallih
Qhuraanih Aayoota dirabboyseeh
derre edde cabe marak dulmih
iyyi gacaa? Num magaca, tama
Ni-Aayootat derre caba mara uma
digaalal ken galtenno teetit derre
cabak Sugeeniih Sinam Ni-gitak
waasak Sugeenimih Sabbatah.

158. Yallih diinit derre cabaah sinam
kak waasa mari Qambaalam
maay lee?mali, Malaykay (rooci
yayyaaqe Malaykattuu kee rooci
mayyuuquh kaa catta Malayka
kinnuk) Rooci mayyuuquh
keenih tamaate, hinnay Nabiyow
ku-Rabbi Qhiyaamah ayró isi
naqoosah fan mekeluh yamaate
waqdi, hinnay Qhiyaamah
ayroh mamut tascasse Astootik
tukteyna tamaatem Qambaalan
ken akke waytek, Nabiyow ku-
Rabbik Qhiyaamâ mamut tascasse
Astootik tutamaate Saaku duma
Aamine wee Nafsi, hinnay
yeemeneeh iimaanat maqaane
orbise wee nafsih woo waqdih
iimaan tukaah maxiqa, Nabiyow
ama korosuk isin woo digaala
siinih tamaatem Qambaala nanu
diggah isin edde finqittan wakti
Qamballahak keenik ixxic.

159. Diggah Islaam diini cabeeh
sinni diini baxam-baxsite maray
cizbi-cizbi yekkek Nabiyow
atu keenik bari kinnito, cagalah
ken caagiidah awlaytuh Yalli
yan, tohuk lakal Qhiyaamah
ayró usun addunyal abak sugen
taamoomi keenih warsele, keenik
meqe taama abe mara maqaanel
galteleeh uma taama abe mara ken
umaanel ken galtele.
160. Qhiyaamah ayró Yalli kicna
taamak inki maqaane luk
yemeete num, toysa tet innah tan
maqaaneenak tabna maqaanele,
Yalli niqbi taamak inki umaane
luk yemeete num, toysa tet innah
tan umaanek sa elle galtimam
mali, usun abiteenimik tul
mayandulluman.

161. Nabiyow tama korosuk ixxic:
diggah yi-Rabbi massale gitay
(islaamaninno kinnuk) kay
Jannat Sinam gudduysâ fanah
tirri yoo hee, usuk islaamaninnô
diiniy massal yaniy mako sinniy
Nabii Ibraahim diiniy cakki
fan kelta kinni, Nabii Ibraahim
Yallat agleytit haa marih numuh
masuginna.

162. Nabiyow tama korosuk yi-
Salaataay anu aba masgaadaay
yi-manooy yi-Raba inkih ginô
Rabbi-le keenik ixxic.

163. Yalli agleyta maliiy anu tohul
dibuk kaa inkittoysaah kaa
aqbudeemih amrisime, ta
ummatak anu muslimiinik
naharsittu kinniyo keenik ixxic
Nabiyow.

164. Nabiyow anu Yallak kalah aka
Rabbi gurrusoo? usuk kulliimih
Rabbi kinniway keenik ixxic,
ummaan nafsiy uma taama aba
mayan, dambi kaal kak yan kaa
akke waytek, dambile nafsi aka
nafsih dambi mayassukuqqa,
tohuk lakal Qhiyaamah ayró
gacim siinik sin Rabbî fanah
yakke, tokkel diini caagidik itta
elle waak sugteenimih xaagu
siinih warsele.
165. Yalla kinni dumi mara finqisek
lakal Baaxo keenik ciggiila
mara sin abtem, Yalla kinni garu
gari amol darajatah fayya siinik
haytem isi niqmootak siinih
yeceemil sin mokkoramkeh,
diggah Nabiyow ku-Rabbi
koroositeeh isi amri cine marah
digaala sissiki ken digaala waqdi,
diggah kaa nummayseeh meqe
taama abe marah dambi cabti-li
xuwaw-li kinni.


1. Alif, Laam, Miim, Saad (edde
faxem Yalli yaaxige).

2. Nabiyow ama Qhuraan kitaabay
kol obsimek kaa guddussaamak
Alil kok ceyte waay ku-mari koo
dirabboysaamih meesih, koros kaal
meesissaah moominiinih kassis
yakkemkeh.

3. Sinaamey sin Rabbik siinil obsime
kitab kee Nabii sunna (Nabii
cadis kinnuk) kataataay Yallak
kalah tanim awlah haysitteenih
makataatina isin amahal
kaskassowtaanam siinik dagoh.

4. Magaalol marak maggo magaalah
mara finqisne Ni Farmoytit
cineeniih dirabboyseenimih
Sabbatah, tokkel Ni digaala usun
Bar xiinit anuk keenih temeeteeh,
hinnay usun Laqo xiinit anuk
keenih temeeteh.

5. Tokkel Ni digaala keenih temeete
waqdi, usun abeenih yanin dooqa
malon, aben dambi Aalamuk nanu
diggah daalimiinih yan marah
sugne iyyaanam akke waytek.

6. Tokkel farmoytit fan kak Rubsumte
mara esserenno ni-farmoytiitil
maca gacisseenii?keenik axcuk,
Rubsumte farmoytit esserenno Ni-
farmo maay guddusseenii? keenik
axcuk.

7. Tokkel ginoh inkih addunyal
usun abba heen taamoomi keenih
maaqennooh warsenno Ni-ixxigal,
ken caaloota nek Qellittuh nanu
allat keenik masuginnino iyye
Yalli.

8. Qhiyaamah ayro sinam taamoomi
nummâ Miidaanal haanam cakki
kinni Qadaalatal, meqe taamah
miidan kak yiqilsee mari, toysa
woo mari usun yoffoofe mara
kinnon.

9. uma taamah mangah Miidanwa
Haliffi kak itte mari, toysa too
mari sinni nafsi kasaariseeh finqise
mara Naayootal koroositeeniih tet
angadduk sugeenimih sabbatah.

10. Sinaamey nummah Baaxô bagul
aracay elle dabaqtaana siinih abne,
takmeenih Taaqubeenim Quusik
teetil siinih hayne, wohû luk Yallih
niqmat faatittaanam siinik dagoh.

11. Nummah sin abba Aadam kallak
ginneeh, tohuk lakal tayse weelot
kaa hayneeh, tohuk lakal Malaykak
Aadamah kummaata inne, tokkel
malayka inkih kummatteh, kinnih
immay Ibliis Aadamah kummaata
marih num makko.

12. Yalli Ibliisik Atu Aadamah
kummattaamak maca koo waassee
anu koo amrise waqdi? kaak iyye,
tokkel ibliis anu Aadamak ayseeh
Muxxo kaak liyo yoo girak ginteeh
kaa kallak ginteemih Sabbatah
iyye.

13. Yalli Ibliisik toysa jannatak Ob,
tokkel kay addal anuk yamrik
kaxxa mariinittam koh maxiqtaay
koh matakkak jannatak eweq,
diggah atu xixxibsimeeh Bursuten
marih numuh anuk kaak iyye.

14. Ibliis Yallak Qhiyaamah ayró
ginó edde ugsumta ayrô fanah yoo
Qambaalis kaak iyye.

15. Yalli kaal gacisak: diggah atu
Naharsi baantâ fanah Qumri kak
wadiroowam elle tunkuttube marat
tanto kaak iyye, gino inkih Rabtu
wayta waqdi.

16. Ibliis atu yoo makkosseemih
sabbatah, diggah anu ku
gitay massaleeh cakki gita
(Islaamaninno gita kinnuk) kinnih
Bagul keenik daffeeyyo iyye
Yallak.

17. Tohuk lakal foocaa kee derreey
Migdaa kee gurak keenit
amaateyyo, Aadam xaylok maggo
maray ku niqmatal koo faatita
keenit mageyta.

18. Yalli ibliisik: yok naqabuluk Yi
Racmatak axxeerak eweq jannatak
kaak iyye, koo kee Aadam xaylok
koo katatta hayteemik diggah
jahannam gira inkih siinik
kibeyyok kaak iyye.

19. Aadamow koo kee ku-Barra
cawwa jannatal dabqih gacaay
kay caxa mixu faxxa haytan
aracak kaak akumaay tama caxal
maxayyoowinaay tet mexexu
makmina, toysa woh abteenik sinni
nafsi yudlume maray Yallih amri
cine akkettoonuk keenik iyye Yalli.

20. Tokkel sheytan ken nammay
Yalli ken kak waase caxah
mexexu yakmeenimkeh waswasa
keenil yekke, ken nammayih
Qawratak keenik Qellittem ken
yaybulleemkeh, sin Rabbi tama
caxak sin kah waasem mali isin
namma Malaykattu takkeenimik
hinnay jannatal waara marih
loowot gace waytaanamkeh
iyyaanam akke waytek keenik
iyye.

21. sheytan ken nammayah Yallal
xiibite woo caxak yakmeenimkeh,
diggah anu sin nammayah fayu
abah yan marih num kinniyo
keenik iyye.

22. Tokkel usuk Yallal keenih abe
xiibal ken duquurusak taaqat
aracak ken oobiseh, tokkel usun
woo caxak tammoyseeniih
yokmen waqdi ken Qawrat
keenih yumbullech jannatti
cooxih caffa sinnit kafsaanam
Qembisen, ken Rabbi keenih
seeceeh, Anu woo caxah makmok
sin mawaasinniyoo? diggah
sheytan sin nımmayak Qaduwwiy
Qadaawat kak baxxaqqa iyye siinik
maxaccinniyoo? keenik iyye.

23. Aadam kee Cawwa Ni Rabbow ama
caxat abne makumut ninni nafsi
nudlumeeh atu dambi neh cabe
wayteeh neh nacruure waytek,
Diggah nanu finqiteeh kasaarite
marih loowot gacenno iyyen.

24. Yalli Aadam kee Cawwaay Ibliisik:
Qaraanaak Baaxô fanah ooba gari
garuk Qaduwwih siinik anuk, isin
baaxô bagul madab kee duyyek
edde hataktaanam Aalletton Qumri
siinik gaba edde kala waktî fanah
keenik iyye.

25. Yalli Aadam kee Cawwaay ken
samadak iyyeh:baaxô bagul
addunyal taniinih gide mano teetil
Aallettoonuuh tet bagul Rabetton,
sin Rabbi Qhiyaamah ayró teetik
sin ayyaaqele.

26. Aadam xayloy nummah sartanay
sin Qawrat Qellisaa kee Qaxaa
kee Bilqa edde faxxan sara siinih
oobisne, Yallak meesî sartan
isin bilqah haysittan sarak aysuk
Raaqa, tama sartanat siinih abneh
nan oobisiyyat Yallih inkittinaanee
kee kay dudda tascasse astooti
edde tan, tama niqmat kassitaanaah
Yalla elle faatitaanamkeh.

27. Aadam xayloy sheytan Yallih
gitak sin makkoyse waay sin
namma Xaltani Aadam kee
Cawwa makkoyseeh jannatak kah
yeyyeeqe innah ken Qawrat ken
yayballuh ken sara keenik Haduffu
hee, diggah usuk kaa kee kay
Samadaay kay Qande isin ken kak
able waytan kabuk sin table, diggah
nanu sheytoona Yalla nummayse
waa marih awlaytit ken abne.
28. Koros uma taamay Qaxuma abta
waqdi Nabbobti neh abak sugteeh
Yalli teetih nee amrise iyyan,
Nabiyow keenik ixxic: diggah
Yalli uma taamay Qaxumah sinam
mamrisak korosey isin Yallal
diraabah Aaxige waytaanam
ittaanaah kaal haytaanaa?

29. Nabiyow keenik ixxic:Yi Rabbi
Qadaalatah amrise, kulli aracal
salaatah soltan wakti sinni foocitte
Qhiblat fan uyfukkunaay Qibaada
kaah caglisak kaa uqbuda Yalli
gino deedalinok siinik kah Qimbise
innah Qhiyaamah ayró nuwwuk
kaa fan gacetton.

30. Yalli isi naqoosak Butta tirri heeh,
aka Butta cakki gitak makkottam
teetil diggowteeh dabaqteh, diggah
usun Yallak kalah sheytoona
awlaytiitih haysiten, diggah usun
tirri iyye mara sinni yakkalen.

31. Aadam xayloy salat kee tawaaf
abinnaanih waqdi, Qaxah yayseeh
taahirik yan saray Qawrat
Qellisa sarita, akumaay Aqubaay
Mabaddaahina, diggah Yalli
Baddaahu-le mara makicnak.

32. Nabiyow ama tuugimah tan
korosuk ixxic: meqe saray Yalli
edde Bilqitaanamkeh isi naqoosah
gine siinil carammossem iyyaay?
meqe Rizqhiy Yalli siinih
calalloyse siinil carammossem
iyyaay?Nabiyow keenik
ixxic: Saraa kee yakmeeniih
yaaqubeenimik Yalli calalloysem
is addunyâ manol yeemene marih
iimi aka mari keenî luk edde
yangale way, Qhiyaamah ayró
cagalah is (saraa kee yakmeenih
yaaqubeenim kinnuk) yeemene
marih iimi, Nanu tascasse

astooti tamannah tan Baxxaqqah
Baxxaqqa hayna madqooqi yaaxige
marah iyye Yalli.

33. Nabiyow ama korosuk
ixxic:cagalah Yi Rabbi
carammoysem Qaxumaane-le
taamoomik tambulleem kee teetik
Qellittaamaay dambii kee sinaamat
caddok tatraanama cakki maliinoh,
Yalli hebeltô sumaq kah oobise
weem Yallat agleh haytaanaah isin
Aaxige waytaanam Yalli iyyeh
Axcuk diraabah kaal haytaanama
carammoysem.

34. Kulli ummattay isi farmoytit
dirabbosse yimixxige waktiy edde
finqittaah edde Bayta-le, toysa
ken waktiy edde finqitoonu waana
keenih yamaate waqdi, dago
saaqat kak mawadirroowaanaay
mayaakuman.

35. Aadam xayloy sin marak farmoytit
siinih temeeteeh Yi kitaabih
Aayoota siinil yikriyeeniih
Baxxaqqa siinih tet heenik ken
amri oggola, tokkel isi Rabbit
agleyta haamak meesiteeh isi
taama yessemeqqe mari, toysa
akeeral meesi keenil matanaay
addunyak keenik taturteemih
marookitan.
36. Korosuy Nastootiy Ninkittinaane
tascasse dirabbosseeh teetil kaxxa
mariinitte, woo mari usun girâ
maraay usun teetil waaran.

37. Yallal dirab ginnaasiteeh hinnay
kay astooti dirabboyse marak
dulmih iyyi gacaah? num
magaca, woo maral digaalak
lawcal macfuuzul ken maglabay
keenil yunkuttube ken xagele
Ni farmoytit (Rooci tayyaaqe
malayka kinnuk) Rooci keenik
tayyaaquh tamaate waqdi, Yallak
kalah aqbudak sugteeniih xaaqitak
sugteenim annih teetiiy keenik
itta, nek bayeeniih ken manabla
iyyaanaah usun sinni nafsil
sumaaqitan, diggah usun koroosite
marah sugeenimil.

38. Yalli ama korosuk siinik duma
taturteeh sin innaah Jinnii kee
Seehadak koroositte ummattâ luk
gira cula keenik iyye, ummattak
Buttak teyna gira culinnaanih
waqdi teetik duma koroositte
ummat abaarta koroosannul tet
celteeh tet katatteemih sabbatah,
inkih girah addal itta elellity
maagowwu tet addal iyyan waqdi,
keenik abbobti katayak suge mari
katayak sugen abbobtik iyyah Ni-
Rabbow cakki gitak nee maktem
ta-marak, tokkel girâ digaala
xirribuh keenih Acuyaay ken
tammos, Naba Rabbi keenik iyyeh:
sin kee keenik kulli mari xirribuh
tan digaala-le kinnih immay isin
woh mataaxigan.
39. abbobtiy katayak Sugeeni ken
katayak suge marak ittah: tokkel
nee kee sin digaalal massownah
isin Addunyal meqe taamah nek
edde muxxutteenim mantuunuk
Jahannam girah digaalá tammoysa
uma taamoomi abak sugteenimih
sabbatah.

40. Diggah Nastootiy Ninkittinaane
tascasse dirabboyseeh tet
nummaysaamak kaxxamariinite
marah addunyal ken taamah
Qaran afoofi mafakkintaay raban
waqdi ken Roocitteh mafakkinta,
usun jannat maculan Rakub erbat
Boohak cullu iyyam fanah, (woh
takkem hinna) umeynit tamannah
tan galtóh galatna Akeeral.

41. Ama koros girál waartaah usun
Jahannam gira gubak Fidóh
loonuuh bagul Raraytoh innah ken
buultam girák lon, daalimiinih yan
mara tamannah tan galtóh galatna.

42. Yeemeneeh meqe taamoomi
abbaasite mari Yalli hebeltô
nafsi taamak duude waamah kaa
madirkisa usuk duudam akke
waytek, woo mari usun Jannatti
mara usun kaal waarak.

43. Jannatti marak kuuxe-waynan
kee naqbittek ken alilwat
sugtem kalleh, ken qarwak guba
weeqaytitte gexxa, Jannatti mari
Jannat cula waqdi Aniqmat geynuh
tirri nee heeh meqe taama nel bicse
Rabbi fayla-le iyyen, nanu tirri
iyya mara akkuk manannino Yalli
tirri nee heewannay nummah Ni
Rabbih farmoytit cakki neh luk
temeete, Jannatti mari secsimeeh
amah jannatay Yalli isi Racmatah
sin kaa nagarsiise addunyal abak
sugten meqe taamoomih sabbatah.

44. Jannatti mari girá marah seecak
nummah Ni Rabbi nee kah
xagnisem geynehik nummah
isin sin Rabbi sin kah xagnisem
maay geyten? keenik iyyen, yeey
nummah geyneh iyyan, tokkel
Kukta haa num ken fanal kukta
heeh daalimiinih yan maral
Yallih abaaroo kee kay Racmatak
yaxxeereenim keenil tanay iyye.

45. Ama koros addunyal sinam Yallih
diinik waasak sugteeh usun Yallih
giti mako-le gita yakkem kaak
faxaanaah gurrusan num kaa
kataate waamkeh, usun akeerâ
dabqal koroosite marah anuk.

46. Jannatti maraa kee girâ marak
fanal reebi yan ama reebuy Aqraaf
deqsitah amol Labha tan, usun
Jannatti maraa kee girâ marak
kulli mara keenik le astál yaaxigen,
usun (Aqraaf mara kinnuk) Jannatti
marak nagaynan siinil yanay axcuk
keenih seecan, Aqraaf mari Uxih
Jannat maculinnaay usun kay
culimih sangeelan.

47. Aqraaf labhak intiita girâ marâ
fanah yayfukkunen waqdi, Ni
Rabbow koroosannut isi nafsi
yudlume marâ luk nee mahan
iyyan.
48. Aqraaf mari giral tan labhay le
astootil yaaxigeeni, maaluu kee
labhak kobxisseenim kee iimaan
kee cakkil abak sugten kaxxa
mariino maca siinih xiqtee? axcuk
keenih seeca.

49. Aqraaf mari gira culte korosuk
iyyeh:Ama moominiinik Boola-le
maray Jannatti mara kinniy Yalli
keenih maracmataay jannat ken
maculsa axcuk kah xiibitteenim?
Wonna hinnay Yalli isi Racmatah
jannat ken culseh, Aqraaf maraw
Yalli dambi siinih cabehik
jannat cula digaalá meesi sin
amol matanaay addunyal siinik
taturteemih isin marookittan
keenik iyye Yalli.

50. girâ mari Jannatti marah seecak,
lee tekkek hinnay Yalli maaqók
siinih yeceem net tabisaay nee
wada keenik iyyan, jannatti
mari keenil gacisak: diggah Yalli
Jannatti lee kee maaqó koroosite
maral carammoyseh keenik iyyan.

51. Usun Yalli akeerâ niqmatak
baxayse maray koroositey sinni
diini anqasaay digirih haysiteeh
addunyâ manó duquurusse kinni,
toysa ta-saaku Qhiyaamah ayró
giráh addal ken cabna hawwensime
marih innah, usun tama ken
ayróh (Qhiyaamah Ayró kinnuk)
angaaraw yanim kah hawweenen
innah, usun Ninkittinaanee kee Ni
dudda tascasse astooti angadduk
sugeenimih sabbatah.
52. Nummah Nabiyow ama korosuh
kol oobisne Qhuraan kitab keenih
bahne, ama kitaabak addal eneyyi
ittam baxxaqqa hayne Ni ixxigal,
yeemene marah tirtoo kee Racmat
yakkemkeh.

53. Ama koros Yalli Qhuraan kitaabal
digaalak ken kah xagniseeh
ellecaboh caagid keenik edde
cabam Qambaalaanam akke
waytek Qambaalaanam maay lon?
Usun Qhiyaamah ayró caagid
keenik edde cabem yablen waqdi
cisab kee digaalak, duma addunyal
ama Qhuraanal taamitaanam
hawwente koros ittah nummah
Ni Rabbih farmoytit cakki luk
temeetem neh tumbulleehik
shafaaqatta aba maray shafaaqatta
neh aba maay linoo?, hinnay abak
sugne uma taamoomik tayse
taamoomi abnamkeh, Addunyah
gacsimnaa?Nummah usun sinni
nafsi kasaariseeniih finqiseenih,
usun Yallal diraabah ginnaasitak
aqbudak sugeenim keenik bayteh.

54. Diggah sin Rabbiy Yalla kinni
Qaranwaa kee Baaxó lica Ayróh
addat gintem, tohuk lakal Qarshil
fayya iyyeeh isi celta massoynah
massoowe, Yalli bar laqót Buulaah
laqó barat buula ken nammayak
mariiy mara sissikuk gurrusa,
ayroó kee Alsaay cutuuka Yalli
gine kay amrih qanniimak,
oobbiya! ginoó kee amri inkih
lem kaa kinnik, Yallay ginô
Rabbi kinni fayya iyyeeh isi ceele
waytaamak saytunnooweh.
55. Moominiiney sinni Rabbit
xaaqimak caalih kaa kallacita,
diggah usuk dooqat caddok tatra
maray dooqal agleytit kaat haa
makicni.

56. Baaxô bagul umaane maabinaay
baaxo mabaysina Yallih
farmoytiitih Ruubiyyat Yalli tet
Bicseek lakal, dooqa kaah caglisak
kaa kallaca kay digaalak meesitak
kay Racmatah sangeelak, diggah
Yallih Racmat meqe maral xayih.

57. Yalla kinni caacay aytikumah isi
Racmatih (Rob kinnuk) foocat
Rubtam caacay Qilsi Qamburre
yakkuqe waqdi, Qabaarah
Rabte baaxô fanah tet beyna tet
tafqgemkeh, tokkel lee teetil (Baaxó
kinnuk) oobisneeh kulli mexexu
teetit neyyeeqe, tamannah tan
mayyaaqah nayyaaqe Rabe mara
magooqak isin kassitaah elle
kaskassoowa mara takkeenimkeh.

58. Meqe Baaxók tet Rabbih idinih
ubukku ittaamay meqe teetik
tawqe, uma Baaxoy xagadah tanik
gibdaabinal uma cooxuy tuxxiq
sinnik-sa tu-matawqa, tamannah
tan Baxxaqqah Baxxaqqa hayna
Astooti Yallih niqmat faatitah yan
marah.

59. Nummah Nanu Nabii Nuuc kay
marâ fanah kaa Rubne, tokkel Yi
maraw Yalla dubuk uqbuda isin
kaak-sa qibaadá cakkisita Yalla
mantuunuk, diggah anu kaxxa
ayróh digaalak siinih meesita
keenik iyye.
60. Kay marak abbobtih yan mari,
diggah Nuucow nanu Baxxaqqa itta
makoh addat koo nable kaak iyye.

61. Nabii Nuuc Yi maraw mako yot
matan, kinnih immay anu ginô
Rabbih farmoyta kinniyo keenik
iyye.

62. Inni Rabbih farmooma sin
gudduysaah fayu siinih acee, anu
Yallih madqooqik isin Aaxige
waytaanam Aaxige keenik iyye.

63. Sin Rabbik kassis kee wacyi
siinik yanih yan numih arrabat
siinih yemeetem Qajjibsittaanaa?
(cakkumsuttaanaa?) Usuk Yallih
digaalak sin meesiisak, isin
Yallak meesittaanaah kay Racmat
geytaanamkeh.

64. Tokkel usun Nabii Nuuc
dirabboyseeniih kaa kee kaâ
luk yeemene mara doynikit
naggosne xuumiyyak, korosuk
Ninkittinaaneh sumaaqitta astooti
dirabboyse mara Badal xuumusne,
diggah usun cakki yableeniih
yaaxigeenimik lubbitte kak alfinte
marah sugen.

65. Nummah Qaad deqsitta kedoh ken
toobokoyta Nabii Huud Rubne,
tokkel Yi maraw Yalla dibuk
uqbuda kaak-sa Qibaadá cakkisita
Yalla mantuunuk, Yallih digaalak
mamceesittaanaa? Keenik iyye.

66. Nabii Huud marak abbobtih yan
maray koroosite, diggah nanu kas
dago numuh koo nable sin yallitteh
qibaada cabaay Yalla dibuk
uqbuda nek itta waqdi, diggah
nanu dirableelak numuk teyna
kinnitoomuh koo darenna kaak
iyyen.

67. Nabii Huud keenil gacisak: yi
maraw kassidagna yot matan anu
ginô Rabbih farmoytay sin fanah
rubsumê kalah keenik iyye.

68. Inni Rabbih farmooma sin
gudduysaah, anu fayu siinih yacee
numuy Yallih wacyil amaanat-le
kinniyo keenik iyye.

69. Sin Rabbik kassis kee wacyi
siinik yanih yan numih arrabat
siinih yemeetem qajjibsittaanaa?
(cakkumsuttaanaa?) Usuk Yallih
digaalák sin meesiisak, Yallih
niqmatay sin amol yani kassita
Nabii Nuuc mari finqiteek lakal
baaxó ciggila mara sin abeeh
ginol masuu kee xagar maqar
siinih osse waqdi kassita, toysa
isin Yallih niqmoota kassita
addunyaay akeeral yaffoofe mara
takkeenimkeh.

70. Qaad deqsita mari Nabii Huuduk
iyyeh: dibuk Yalla naqbudeeh
Nabbobti aqbudak sugtem
cabnamkeh neh temeetee? Toysa
digaalay nee kah xagnissa neh
baahey atu numma yacee marih
num tekkek kaak iyyen.

71. Nabii Huud isi marak iyyeh:
nummah sin Rabbik digaalaa
kee nagbi siinil oobeh sin kee sin
abbobti yallittel muggaaqissen
numtinwwellittey Yalli hebeltô
sumaq kah oobisewee isin yoo

elle giddiytaanam, toysa Yallih
digaalay siinil obta qambaala,
diggah anu woo digaalay siinil
obta siinî luk qambaala marih num
kinniyok keenik iyye.

72. Tokkel Nabii Huud kee kaâ luk
yeemene mara woo digaalak
naggosneh Ni xaquk yan
Racmatah, nanu Nastooti
dirabboyse mara inkitanuuk
saaxisneh usun moominiinih yan
marah suge weenimih Sabbatah.

73. Nummah Samuud deqsitta kedóh
ken toobokoyta Nabii Saalic keenih
rubne, tokkel yi maraw Yalla dibuk
uqbuda kaak sa qibaada cakkisita
Yalla mantuunuk, Nummah sin
Rabbik baxxaqqa siinih temeete,
tamah Yallih aláy anu kay farmoyta
kinniyoomih Asta siinih tascasse
kinni, toysa is Yallih baaxól talalay
tet ixxicaay umaaneh gabah tet
maxagina tet xagten sin tekkek,
toysa qansarissi sin hayta digaalá
sin xagelek keenik iyye.

74. Yallih niqmatay sin amol yani
kassita, Qaad deqsita marih lakal
Baaxo ciggila mara sin abeemil,
cijri deqsitta baaxól dabqah sin
hee tet cuguubal kaxxa Qarwa
xissittaanaah Qaleela Qarwah
uruttan waqdi, toysa Yallih
niqmootay sin amol tani kassitaay
baaxó uma taamoomit mabaysina
baaxó uma taamat baysa mara
akkuk.
75. Nabii Saalic marak abbobtih yan
maray kaxxa mariinite keenik
yeemeneh yan maray burteenih
yussuqunxceenik iyyeenih:diggah
isin Saalic isi Rabbik nee fan
Rubsume farmoyta kinnim
nummah taaxigeenii? Yeemene
mari keenil gacisak: diggah nanu
usuk edde Rubsummu iyyem
nummayse mara kinnino iyyen.

76. Kaxxa mariinite mari diggah nanu
isin Nabii Saalic elle Nummassa
hayteenimil koroositneh iyyen.

77. Tokkel usun Alák arqó
yootokeeniih tet yusguudeeniih
sinni Rabbih amrik kaxxa
mariiniteeniih Saalicow atu
digaalák nee kah xagnissam
Baahey atu Yallih farmoytiitiy
Rubsumtek numuk teynah yan koo
tekkek kaak iyyen.

78. Tokkel koroositeh yan mara gibdi
Baaxóh angoyyi ken tibbixeeh ken
geyte, Tokkel usun sinni dabooqah
addal Rabte Baruugay guluubah
tanih maacisen.

79. Tokkel Nabii Saalic kay mari Alá
yusguudeeh digaala keenil obte
waqdi derre keenit cabba heeh Yi
maraw Yi Rabbih farmoy usuk yok
sin gudduysa kak iyye nummah
sin gudduyseeh fayu siinih abeh
immay isin fayu siinih aba mara
makicinton keenik iyye.

80. Nabii Mucammadow Nabii Luut
isi marak Qaxumaane gufti kak
toofe uma taamay ginók hebeltó
num siinik Aakume wee abtaanaa?
keenik iyye waqdi cusey.

81. Diggah isin Yalli siinih calalloyse
Agabu cabba hayteenih fayxih
labhal orobtan, wonna hinnay isin
hununuh (guddunuh) kulliimit
cagguduk tatre mara kinniton
keenik iyye.

82. Nabii Luut mari usuk ken kak
yessecekkeeh yan umaanek
keenik mariiy marak: Luut kee
kaa kataate mara sinni magaalak
eyyeeqa iyyaanamak-sa usun
yaabah kaal gacseenim malon,
diggah usun labhal orbaanamak
sinni saytunnoysa mara kinnoonuk
iyyen.

83. Tokkel kaa kee kay buxah maraay
Moominiinik kaal teemenem, kay
marak korosul obte digaalák ken
naggosneh, kay barray Raaqe marâ
luk Raqtey keenî luk finqitte akke
waytek.

84. digaalah xeet Robti innah
keenil (Luut marak koroosite
mara kinnuk) oobisne, Nabii
Mucammadow ġa
umeyniitik ellecabó kah tekke inna
wagitey kaak iyye Yalli.

85. nummah Madyan deqsitta baaxóh
marah ken toobokoyta Nabii
Shuqeybi keenih rubne, tokkel
Yi maraw Yalla dibuk uqbuda
kaak sa Qibaada cakkisita
Yalla mantuunuk, nummah sin
Rabbik Baxxaqqa itta Asta siinih
temeetehik Sinaamah Keexoo kee
Midaan duudusaay sinaamak le
cakkik tu madaggoysina, Baaxó
Yalli isi farmoytiitih Ruubiyyat

tet bicseek lakal isin umaanet

tet mabaysina toh kayrih siinih
taysehik isin moominiin tekkeenik
keenik iyye.

86. isin kulli gital madaffeyna sinam
Qidimil meesiisak maalu keenik
bukkusak Yallal yeemene mara
Yallih gitak waasak isin ama giti
mako-le gita yakkem kaak faxak,
Yallih niqmatay sin amol yani
kassita isin daguk sugteeniih sin
yeymeggee waqdi, Baaxó umaanet
bayisak suge marak ellecabó kah
tekke inna wagita.

87. siinik hortá anu edde Rubsumem
Nummasseeh aka hortá woh siinik
dirabbosseeh woh nummayse
waytek kollay, toysa Isbira Yallay
Qadaalat-le Ni fan Qadaalatal
mekellihaam fanah, usuk
meklaabak meklah yaysi kinnik
keenik iyye Nabii Shuqeybi.

88. Nabii Shuqeybi marak abbobtih
yan maray kaxxamariinite:diggah
Shuqeybow koo kee kô luk
yeemene mara Ni magaalak sin
ayyaaqi hinnay Ni diinih gace
akketton kaak iyyen, Nanu sin
diiniy deedal diini kinnih gacnoo
nanu woh faxe waa marah anuk?
keenik iyye.
89. Nabii Shuqeybi isi maral gacisak
iyyeh:toysa Nummah nanu
sin diinih gacnek Yallal dirab
ginnaasitne nee Yalli kaak nee
naggoyseek lakal, nee maceltaay
nek mafaxxinta sin diinih gacnam
Yalli Ni Rabbi faxa kaa akke
waytek, Ni Rabbih ixxiga kullim
duddeeh maroh edde tan, nanu
Yallal kelitneeh kibal kaal lino,

Ni Rabbow nee kee Ni marih fan
cakkil mekelaay nee baxis, atu
meklaabak Qadaalatah yayse Rabbi
kinnitok.

90. Nabii Shuqeybi marak abbobtih
yan maray koroosite iyyeh:isin
Shuqeybi kay diinil kaa katatten
sin tekkek, diggah toysa isin
kasaariteeh finqite mara Akketton.

91. Tokkel Nabii Shuqeybi mara gibdi
baaxóh angoyyi tibbixeeh sinni
dabooqah addal Rabte baruugay
guluubah tanih maacisen.

92. Nabii Shuqeybi dirabboyse mari
sinni dabooqal inkinnah dabqah
gace weenih innah gacca iyyen,
Nabii Shuqeybi dirabboyse mari
usun kasaarite mara yekken.

93. Tokkel Nabii Shuqeybi digaala
keenil obtem yismite waqdi,
derre keenit cabba heeh Yi maraw
Nummah Yi Rabbih farmooma
sin gudduyseeh fayu siinih
abeeh isin woh aabbe cinteenihik
koroosite maray Yallih inkittinaane
yengeddeeh mannal Rookitaa?
iyye.
94. Hebeltô Nabiiy Yallih Qibaadah
sinam seecay magaalâ marah
Rubne mannu gadangaddiiy
Qululuuy Biyookat tet mara
digaallenee akke waytek sinni
Nabii dirabboyseenimih sabbatah,
cakkih Ramma iyyaanaah Yallat
xaaqimaanaah dambik kaal
gacaanamkeh.

95. Tohuk lakal Qululuuy Biyookah
aracat gaddaliinooy Qaafiyat
keenih ciggiilisne emeggi
iyyaanam fanah, usun Yallih
niqmat angadduk nummah
Nabbobti gadangaddii kee
Biyookaay gaddaliinoo kee
Qaafiyat ken xagteh sugte nee kah
xagte innah iyyen, tokkel garciik
ken nibbixeeh ken digaalleh usun
Aaxige kalah.

96. Diggah magaalol mari Yalla
nummayseeh kaak meesitinnoonuy,
Qaran kee Baaxók inkih niqmat
kee Barkat keenil fakak nen, kinnih
immay usun Yallih farmoytit
dirabboyseenih, tokkel usun
uma taamoomi abak sugeenimih
sabbatah ken nibbixeeh ken
digaalleh.

97. Magaalol maray Yallih Farmoytit
dirabboyse Ni digaala Bar usun
xiinit anuk keenit tamaateemik
Amaan maay geen?

98. magaalol maray Yallih farmoytit
dirabboyse Ni digaala usun
wallaqenta digirak keenit
tamaateemik amaan maay geen?
99. Magaalol maray Yallih farmoytit
dirabboyse Yallih makrik amaan
maay geen? Tokkel Yallih makrik
amaan geytam matan kasaariteeh
fingqite mara akke waytek.

100. Baaxól dabqah gace maray
Yallih amri cine finqitek lakal
Baaxó nagra marah Baxxaqqa
maxaccinnaa? Nanu faxinninoy
ken dambittel ken digaallam
abak nen keenik dumi marak kah
abne innaah, Nanu ken lubbitte
Alifnaah, usun kassis yaabbe
mara hinnon.

101. Nabiyow too magaalooli nanu
xaagitte kol kak maaqnam
Nummah ken farmoytit
Baxxaqqa-le Astooti luk keenih
temeete, tokkel usun Yallih
farmoytit keenih luk temeetem
Nummaysa mara makkon,
dumaak usun umaanet caddok
tatreeniih cakki dirabboyseenimih
sabbatah, Yalli tamannah yan
Alfiyyah Alfa koroosite marih
lubbitte.

102. Warrayte ummattak maggo marak
amaanataay xagana duudusaanam
keenik magennino, keenik maggo
mara Yallih taaqatal magennino
Yallih amrik yewqe marah ken
geynem akke waytek.

103. Tama xagar xago siinih kak
taturte farmoytiitik lakal Nabii
Muusa firqawnaa kee kay
kaxxamaritteetâ fanah Nastootiy
Baxxaqqa itta luk kaa Rubne,
tokkel tet yengeddeeniih teetil
koroositeenih cirdî gexxaamah,
tokkel Nabiyow umaanet Baaxó
bayse marak ellecabo kah tekke
inna wagitey.

104. Nabii Muusa
firqawnak:firqawnaw diggah anu
ginô Rabbih xaquk Rubsume
farmoyta kinniyo kaak iyye.

105. Yol cakkik tan Yallal yanik sa
(cakkik sa) tu hee waah axce
waam, Nummah sin Rabbik
Baxxaqqa-le Astooti siinih luk
emeetek firqawnaw Israa-iil
xayloy xukkot tabbixe cabaay yô
luk ken Rub iyye.

106. Firqawni Nabii Muusak atu kah
itta innaah isi Rabbik Asta baahe
koo tekkek, toysa tet baahey atu
Yallih farmoyta kinnitoomuh
Numma yacee marih num tekkek
kaak iyye.

107. Tokkel Nabii Muusa isi Caxxa
Qambiseeh, edde luk usuk too
waqdi Qellu sinni Baadeysa
yekke.

108. Nabii Muusa isi gaba Ķamiisik
moyya kak culta ikkek culussu
heeh hadiff tet heeh, edde luk too
waqdi is tet yable marat Qidih
ifak Raqqa itte, Baras Aalle kalah,
firqawnah Asta takkemkeh.

109. Firqawni marak kaxxa mari
diggah Ah (Nabii Muusa kinnuk)
kaxxa baab Abeynay yaaxigih
yani kinni iyyen.
110. Muusa sin Baaxó misrak
sin yayyaaqem faxak macal
yoo amrissaanaa maca yoh
tascasseenii kay caagidik? iyye
firqawni.

111. Kaxxa mari firqawnal gacisak:
kaa kee kay toobokoytih caagid
wadirroysaay, magaalooluk
baababa koh gaabossa labha Rub
kaak iyyen.

112. Ummaan kaxxa baablih ixxiga-li
koh baahaanamkeh.

113. Baababa firqawnal temeete waqdi,
diggah nanu galtó linoo? Nanu
Muusak yayse mara nekkek kaak
iyyen.

114. Firqawni :Yeey isin faxxa
hayteenim galtók liton,
diggah isin too waqdi Yi garil
xayyoysime marat tanton kaak
Teyseenik keenik iyyeh.

115. Firqawni Baababa :Muusaw
atu isi caxxa naharat Qidee kee
hinnay nanu naharat Qida mara
nakkem tiya kaak iyyen.

116. Nabii Muusa baababak isin
Qambisa keenik iyye, tokkel
usun sinni Akootaa kee coox
Qambisen waqdi, sinam intiital
baabeeniih kaxxa meesissoh
ken meesiiseeniih suwaawuruh
nummâ waarra keenit celsiiseeniih
usun kaxxa baab luk yemeeten.

117. Nabii Muusal wacyi oobisne isi
caxxa Qambis iyyaanamah, too
waqdi kaa Qambiseeh woo caxxi
baadeysa yekkeeh usun diraabah
Bicsiteenim sakuxxu heeh
yunxuqe.

118. Tokkel cakki yumbulleeh dabqeh,
usun baabat diraabah bicsiteenih
sugeenim bayteh.

119. Edde luk tokkey elle kobxeenil
baababak Nabii Muusa yeyseeh
firqawnaa kee kay mari
xixxibaaneey Qunxaane luk sinni
dabooqâ fanah yendebben.

120. Baababa ginô Rabbih gomboh
Radak duub itte, Yallih dudda
yubleeniih yismiten waqdi.

121. Baababa ginô Rabbil Neemeneh
itte.

122. Usuk (Yalla kinnuk) Nabii
Muusaa kee Nabii Haaruun
Rabbiy Qibaada Cakkisita kinni.

123. Firqawni baababak isin Muusal
teemeneenii? anu idini siinih
acee kalah, diggah tah uma
malay sin kee Muusa magaalal
kah malisseeni kinni tet mara
teetik tayyaaqoonuh, toysa
digaalák siinil obtu waytam sarrah
Aaxigetton keenik iyye.

124. Diggah baababay sin gaboobiiy
sin ibitte Argiqeyyo, migdi
gabaay guri iba siinik Argiqeemil
hinnay guri gabaay migdi iba
siinik Argiqeemil, tohuk lakal
diggah inkih Tamiirâ laqiibat
sin xinkiyeyyooh sin fanniseyyo
keenik iyye.
125. Baababa firqawnak:diggah
nanu Rabnek ninni Rabbî fanah
nandabbee kaak itte.

126. firqawnaw atu nek faxe waytaah
tassacakkem mantu Ni Rabbih
inkittinaanee kee kay dudda
tascassee Astooti nummasnem
akke waytek is neh temeete
waqdi, Ni Rabbow sabri nel
Qulaay Muslimiinih yan marah
anuk nee Qid iyyen.

127. firqawni marak kaxxa mari,
Muusaa kee kay mara masri baaxó
baysoonuh koo kee ku Yallitteh
Qibaada caboonuh ken cabtaa?
Kaak iyyen, lab-xaylo keenik
Qidennooh Say-xaylo keenik
Nuwwuk taamah cabenno, diggah
nanu ken Amol dirkisa kinninooh
amol keenik Raqna iyye firqawni.

128. Nabii Muusa isi mara israa-iil
xaylok ken ilsiisak:Yallal cato
faxaay isbira firqawnaa kee kay
marak siinit yakke gibdaabinal,
diggah baaxó inkih Yalli leeh
isi naqoosak isih faxa mara tet
nagarsiisa, fayla-le ellecabo
Yallak meesita mari le keenik
iyye.

129. Israa-iil xaylo sinni Nabii Muusak
itteh:atu neh tamaatek dumaay atu
neh temeetek lakat mokkorinneeh
gibdaabini nee xageh lab-xaylo
nek yasguudeeniih Say-xaylo
Nuwwuk nek cabaanamal kaak
iyyen, Nabii Muusa: Diggah sin
Rabbi sin Qaduwwi bayseleeh ken
baaxó sin ciggiilise-le, tokkel isin
kah abtoonu waytan inna Yalli
siinik wagte-le keenik iyye.

130. Nummah firqawnaa kee kay mara
Qabaaraay caxâ mixi dagnat ken
mokkorreeh (niqiyyireeh) ken
digaalleh kaskassoowaah edde
yanin makok Yallal gaca mara
yakkeenimkeh.

131. Tokkel firqawnaa kee kay mara
Amnaa (Akda) kee Rizqhi farakka
keenih temeetek Ah niimiiy nanu
cakkisitnah iyyan, Qabaaraay
biyaakaay gibdaabini ken xagek,
Nabii Muusaa kee Moominiiniy
kaâ luk tanik umanfaalitan
Ah keenik nee tibbixe axcuk,
oobbiya!Cagalah Qabar kee
gibdaabinay ken xage Yallih
xaquk meklimtem kinni, kinnih
immay keenik maggo mari toh
mayaaxiga.

132. Firqawni mari Nabii Muusak atu
Astootik faxe Astaay neh bahtay
teetit nee baabtuh, toysa nanu koo
nummaysa mara hinnino kaak
iyyen.

133. Tokkel kaxxa leey Buqreey
caxâ mixuk luk suggu iyyeenim
keenik bayissa keenil Rubne,
Qanaytuuy inkaaqeey Aqan
kee Qabal keenil Rubne, tama
Astooti is Baxxaqqa itta Astootih
anuk, tokkel firqawnaa kee kay
mari wohul yaamineenimik
kaxxamariiniteenih, usun
umeyniitih suge mara kinnon.
134. tama digaalá keenil obte waqdi,
Muusaw ku-Rabbi neh kallac usuk
kaal gace marak digaala fayya
haamih xagana atu kay xaqul
litoomuh sabbatah, Muusaw Yallal
xiibitna immay tama digaalá fayya
nek haytek, diggah nanu koo
nummaysennooh israa-iil xaylo kô
luk Ruubenno kaak iyyen.

135. Tokkel edde diggalsimoonu waan
waktiy gufoonu waanâ fanah
digaalá fayya keenik hayne waqdi,
too waqdi usun sinni Rabbii kee
Nabii Muusah heen xagana maka
mara yekken.

136. Tokkel cane keenil gacisneeh
badak Baacatal ken xuumusne
(Sutusne), diggah usun Ni dudda
tascasse astootiy Nabii Muusâ
gabal tumbullee dirabboyseeniih
teetik garcit suge mara
yekkeenimih sabbatah.

137. assuqunxak xixxibisak sugen
mara (israa-iil xaylo kinnuk)
Shaam deqsitta baaxóy barkat
elle oobisnek ayró mawqaay ayró
korma ken nagarsisne, Nabiyow
ku Rabbik meqe Qangarah
xaganay israa-iil xayloh hee
duudeh firqawnaa kee kay marih
adal yisbireenimih sabbatah
baaxol reedá leeh miroctih yan
mara ken abne, firqawnaa kee kay
mari qarwaay silaacak bicisak
suggu iyyeenim kee buqree
kee busaatinik xisak sugeenim
bayisneh.
138. Israa-iil xaylo badal tabisneeh
seehaday sinni numtinwwellitteh
amol qibaadah daffeytal
yemeeten, Muusaw: usun yallitte
kah lon innah Yallay naqbude
neh hayis kaak iyyen, diggah isin
qibaadá cakkisittam inki Yalla
kinnim aaxige waa marah tanton
keenik iyye Nabii Muusa.

139. Diggah tama maray ama
numtinwwellitteh amol qibaadah
daffeya usun edde yaniinim tu
hinna fingqitte taamak kal, usun
tama numtinwwellittet abak sugen
Qibaadá deedal taama kinni.

140. Nabii Muusa isi marak Yallak
kalah numtinwwellittey
taqbudeeni siinih gurrusoo? Usuk
sin waktih marak Ambiya mangaa
kee Qaduwwi siinik finqiseemit
sin muxxusek? keenik iyye.

141. Israa-iil xayloy Ni niqmatay
sin amol yani cusay firqawnaa
kee kay mari uma digaalá sin
tammoysak lab-xaylo siinik
qidaanaah Say-xaylo nuwwuk
siinik cabak sugen waqdi sin
Naggosnem, tama naggoysiyyat
sin Rabbik kaxxa mokkoro siinih
edde tan.

142. Nabii Muusa Ni garayyuh soddom
bar warreek lakal kaa xagnisneeh
tabna bar edde osisneeh tet
duudusne, tokkel kay Rabbi
garayah kaah hee wakti morootom
barih lakal duude, Nabii Muusa isi
toobokoyta Nabii Haaruunuk anu
gacah gide yi marih abba tikaay
ken caagiida bicisaay baaxól
umaané abah yan marih gita
makataatin kaak iyye.

143. Nabii Muusa morootom bari
yumurruqek lakal Yalli kaa kah
xagnise waktil yemeeteeh kay
Rabbi kaâ luk yaabeh, tokkel
Nabii Muusa isi Rabbih mablah
sangeeleeh yi Rabbow: Ku
nafsiy saytuni yoo uybulluy koo
ablemkeh iyye, kay Rabbi kaal
gacisak iyyeh: Addunyal inkinnah
Yoo tablem madudda immay
qalê fanah wagitaay is tokkel anu
teetih ambullee wagqdi is isi aracal
elle raqtek toysa yoo abletto
kaak iyye, tokkel kay Rabbi
qaleh yumbullee waqdi buluula
tet abeeh Nabii Muusa qawuluh
kaffa iyyeh baaxól duub iyye,
tokkel Nabii Muusa qawuluk
yeseehede waqdi, yi Rabbow atu
saytunnitooh anu addunyal ku
mabla koo essereemih dambik
kol gacaah anu yi marak koo
nummaysa marak naharsittu
kinniyo iyye isi Rabbik.

144. Yalli Nabii Muusak: diggah
Muusaw Anu inni farmoomaay
inni yaabah Sinaamak fanaak koo
doorite, toysa Nubuwwannuu kee
muxxok koh eceem beetaay Yalla
faatita marih num tik kaak iyye
Yalli.

145. Nabii Muusah tawraat lucwal
madqoogqik israa-iil xaylo kah
ceyitti ittam kassis kee kulliimih
baxxaqqa addal kak tani nuktube,
tokkel Muusaw tawraat kitab
hirgitaay maqar luk Yallih
taaqatal kaal ingicilliyaay ku
mara diggi ittaah tayseemil kaak
taamitaanamal ken amris, uma
maray Yallih amrik yewqeh dabqi
sin aybulleeyyo Akeeral kaak iyye
Yalli.

146. Baaxô Bagul cakki maliinoh
kaxxamariinita mara,
yinkittinaanee kee yi dudda
tascassee Astootii kee Qhuraan
Aayoota cubbusaanaah teetil
yaamineenimik ken waaseyyo,
ama korosuy iimaanak
kaxxamariinitta faxe astaay
yabloonay tet manummaysan,
tirtooy maqaane edde tan
gita yubleenik gitah kaa
mahaysitaanaay, makô gita
yubleenik diiniiy gitah kaa
haysitan, toh kah kinnim diggah
usun Nastooti dirabboyseeniih
teetik garcit yan mara
yekkeenimih sabbata.

147. Nastootiy Ninkittinaane
tascassee kee akeeral Nangaaraw
dirabboysa mari usun addunyal
abba heen taamoomi kak
bayteh finqitte mara Yallal
aamine weenimih sabbatah,
usun addunyal abak sugen uma
taamoomik sa elle galtimaanam
maay lon? Malon.

148. Nabii Muusâ mari Nabii Muusa
isi Rabbih angaarawah gexek
lakal sinni bilaalik Beqeray Rooci
sinniy xagar leeh anqayxu-le
haysiten, usun maballoonuu?
diggah usuk keenil luk yaabewaah
meqe gita keenih ascassewaah
tirri ken heewaam, usun Beqera
Yallay yaqbudeenih haysiteenimit
sinni nafsi yudlume marah sugen.

149. Yallak kalah Beqera yuqbude
mari kaxxa nadaamah nadaamiten
Nabii Muusa keenil yuduure
waqdi, diggah usun Nummah
cakki gitak makkooteenim
yeexegeeniih yubleenih Ni Rabbi
neh xuwaawe weeh dambi neh
cabeweek kasaariteeh finqite mara
akkenno iyyen.

150. Nabii Muusa isi Rabbih
angaarawak isi mara fan yuduure
waqdi naqabu luk rooka luk
yuduure, Nabii Muusa isi marak
yok lakal yoo elle ciggilteenim
manxu qaxumaah, sinni Rabbih
amrik tisissikeenii anu siinil
aduureh gide? keenik iyye, Nabii
Muusa ken naqabuk gexxaamah
tawraat lucwa baaxol qideeh isi
toobokoyta Nabii Haaruunuk
amo xabba hee isi fan kaa
giitak, tokkel Nabii Haaruun
yinah baxaw diggah sinam yoo
tussuqunxeeh yoo qide raartek
atu qaduwwi yol mawallisinaay
daalimiinih yan marih loowot yoo
mahaysin kaak iyye.

151. Nabii Muusa isi toobokoyti kay
mari abeemik barih yanim yuble
waqdi, isi Rabbi kallacak Yi
Rabbow dambi yoh cabaay Yi
toobokoytah cabaay ku Racmatay
farakka iyyat nee culus atu
Racmat leemik Racmatah yayse
Rabbi kinnitok iyye.

152. Diggah Beqera Yallah haysite
mari, Addunyâ manol sinni
Rabbik naqabu kee xixxibaane
ken geele, tamannah tan galtoh
galatna Yallal dirab ginnaasita
mara.

153. uma taamoomi abe maray tet
abeeniik lakal sarra Yallal gaceeh
yeemenek, diggah ku Rabbi too
usun aben toobah lakal dambi
cabti-li xuwaw-li kinni.

154. Nabii Muusak naqbi Salce waqdi
Tawraat Lucway Baaxól Qideh
suge yukkuqeeh beeteh, tet bagul
cakki Baxxaqqak tunkuttubeh
tanim isi Rabbik meesita marah
Racmat kee tirtó kinni.

155. Nabii Muusa isi marak yayse
malcina tabanih num dooreeh isi
luk ken yeyyeeqe nanu xagana
kaah elle hayne waktih, tokkel
gibdi baaxoh angoyyi ken tibbixe
waqdi edde Raben, tokkel Nabii
Muusa isi Rabbit xaaqimak: Yi
Rabbow atu faxxek yoo kee ken
dumaak finqisak tenek kasmaleela
nek abteemih nee maay finqissaa?
iyye, is (kasmaleela Abtem
kinnuk) tu hinna ku mokkoroy
atu isi ginok isih faxxam edde
makkossaah isih faxxa mara tirri
keenik edde hayta akke waytek,
Ni Rabbow atu Nawlaytuy nee
cata kinnitok dambi neh cabaay
neh Racmat, atu dambi sinaamah
cabaah Qafu abba haytaamak
kayrih taysehik iyye.

156. Ni Rabbow Ta Addunyaa kee
akeeral maqaane neh uktub,
diggah Ni Rabbow dambik kol
nuduurek iyye Nabii Muusa,
Yalli Nabii Muusak: Yi digaala
Yi naqoosak innih faxa mara tet
xagsaah Yi Racmatah tugactek
addunyal eneyyi ittam duddu haa,
cagalah akeeral Yallak meesitaah
Zaká yaceeh Ninkittinaanee
kee Ni dudda tascasse Nastooti
Nummaysa marah tet aktubeyyo
iyye Yalli.

157. Tama Racmat geytam Yallih
farmoytay Yallih Nabii kinniy
akriye waah aktube waay
usun sinni xaqul Tawraat kee
Injiil addal kutbeh geyaanay
maqaaneh ken amrisaah umaanek
ken waasaah meqem keenih
calalloysaah umam keenil
carammoysa, Qibaadaa kee
diini madqooqiy keenil Qilsuk
gibiduk sugte keenil xabbacoyse
kataata mara kinni, toysa
Nabii Mucammad fca
Nummayseeh kaa yeynebeeh kay
diinil kaa Qokleeh kaal obsime
Noori (Qhuraan kinnuk) kataate
mara kinni, woo mari usun Yalli
moominiin kah xagnise niqmootal
yaffoofe mara.
158. Nabiyow ixxic:kee sinaamey
anu diggah Yallih farmoytay sin
fanah inkih Rubsume kinniyo
Yallay Qaranwaa kee baaxó
Reeda-ley Qibaada cakkisita Yalli
kaak sa kak aneewa Yallay ginó
yaynuwweeh Qidaamih dudda-
leh xaquk Rubsumek, toysa
Yallaa kee kay farmoytay kay
Nabii kinniy akriye waah aktube
waay Yallal yaamineeh kaal
oobe Qhuraan kee kaak naharsi
Ambiyal obteemil yaaminel
eemena, isin ama farmoyta kataya
tirri iyya mara takkeenimkeh
keenik iyye.

159. Nabii Muusâ marak hortay
cakkil sinni nafsii kee sinam
tirri haytaah, mekla cakkii kee
Qadaalatal aba mari keenit yan.

160. Nabii Muusâ mara israa-iil xaylo
fixiixisneeh taban kee namma
kedó ken abne, kulli kedó keenik
ummatah anuk Nabii Yaq-qhuub
xayloh taban kee namma Baxak,
Nabii Muusal kay mari ken
yibbixe bakaarak leeh feqya
(effeqya) kaa esseren waqdi isi
caxxat xaa atuk kaak iyyaanamah
wacyi kaal oobisne, tokkel Nabii
Muusa isi caxxat xaa yootokeeh
too waqdi xaak taban kee namma
dara tunfuxxuke kedoodá takkeh
gidel, Nummah kulli kedó keenik
isi daray kak taaqube teexegeh,
gayrantut ken Silaalisneeh Manni
deqsittaamay Salfalee kee Salwa
deqsita Haadaytuy cado kak meqe
keenil oobisne, Rizqhik siinih
neceemik meqem akuma keenik
inne, usun ama niqmatal aben
koroositiyyal nee madlammon,
kinnih immay usun sinni nafsi
koroosannut yudlume marah
sugen.

161. Nabiyow keenih cus:israa-iil
xaylok tama Magaalal (Betal
magqhdis kinnuk) dabqah gacaay
akummu haanamay teetil tanik
faxxa hayten Rikek teetik akuma,
dambi neh cabaay nek oobis
ixxicaay Magaalah afak Yallah
Rammitak cula dambitte siinih
cabennok, taama yessemeqqe
marah Addunyaa kee Akeerâ
maqaane keenih ossenno inne.

162. Tokkel keenik Yallal koroosite
mari maxcók Yalli ken edde
amriseemik aka maxcó yibiddile,
tokkel Qaraanak digaala keenil
oobisne edde sugen koroosannuu
kee abak sugen uma taamah
sabbatah.

163. Nabiyow tama Yahuuduk Baddi
Qaxat sugte magaalah xaagu
keenik esserey, tet mari Sabti
ayróy Yalli kullum Admo keenil
kak carammoyset caddók tatren
waqdi, ken kullum Sabti ayró
Baddi amol lalak manguk keenih
amaatuk sugeeh, usuk Sabti ayrók
kalih ayroóra keenih amaatuk
masuginna, tamannah tan
mokkoroh ken mokkorre Yallih
taaqatak yewqe marah sugeenimih
sabbatah.
164. Nabiyow cusey: ama marak horta
aka maray Sabti ayrot Yallih
amri cine maray cagguduk tatre
kassiisak sugek Yalli finqisu waah
hinnay gibdi digaalah digaalu
waa mara macah kassisaanaa?
Itte, Sabti ayrót caddok taturak
suge mara umaanek waasak suge
mari keenil gacisak:umaanek
ken kah waasnam sin Rabbih
xaqul ken kassisneemih malkit
kee Sumaq geynaah usun Yallak
meesitaanaah kaal gacaanamkeh
iyyaanama keenik iyyen.

165. Tokkel meqe mari ken (Sabti
Ayrót caddok tatre mara kinnuk)
kassiiseh yanim cineeniih caben
waqdi, umaanek waasak suge
mara digaalak naggosneeh
Sabti ayrót caddok tatraanamat
sinni nafsi yudlume mara gibdi
digaalay Qansarissah ken
digaalele, Yallih amrik yewqe
mara yekkeenimih sabbatah.

166. Tokkel too Horta Yalli ken kak
waaseemik kaxxamariinitteeh
caddok taturte waqdi, kulli kayrik
texxeereeh xixxibsinte damaaqe
tika keenik inne.

167. Nabiyow cus: ku Rabbi Baxxaqqa
iyya kukta hee waqdi, Yahuudul
Qhiyaamah ayrô fanah uma
digaalá ken tammoysiisu waa
mara keenit Ruubeyyo axcuk,
diggah Nabiyow ku Rabbi digaalá
kak sissiki Rabbi kinni, diggah
usuk dambi cabti-li xuwaw-li
kinni.
168. israa-iil xaylo baaxooxal ken
fixiixisne Butta Buttah anuk,
meqe mari keenik yaniih uma
maray koroosite keenik yanih,
niqmootaa kee gibdaabinal ken
mokkorreh edde sugen umaanee
kee koroosannuk yaduurenimkeh.

169. Tokkel weelot kak yabne
marak lakal uma maray kitab
nagrey addunyâ dago duyye
baxay mangacannah Raqta
edde beetanaah Yalli dambi neh
cabe-le iyya ciggiile, addunyak
wonnah tanim keenih temeetek tet
beetaanah, tama marak Tawraat
kitaabal taniimil taamitaanaah
Yallal cakkik sa dirab kaal hee
waanamah ateeban (xagana
kinnuk) keenik beeh manannaa?
Usun kay addal tanim akriyak
Aaxaguk, akeerâ dabqi Yallak
meesita marah kayrih aysuk
Raaqak ma kaskassowtaanaa?

170. Diini caagidih Yallih kitab
(Tawraat kinnuk) yibbixiteeh
Salat elle faxxiimannal Sooliseeh
abe marak, diggah nanu taama
yessemeqqe marak galtó
mabayisna.

171. Nabiyow Tuur deqsitta Qale
Siibbi hayneh israa-iil xayloh
amol ken Silaalisa gayrantih
innah fayya tet hayne waqdi
cusey: diggah is sinnil Raddu
waytam yismiteenih tawraatal
taniimil taamite weenik, siinih
neceeh nanim beetaay maqarruk
elle taamitaay xaganaa kee
ateebanak siinik beynem kassitaay
mahawweenina kaal taniimil
taamittaanamal Yallak meesita
mara takkeenimkeh.

172. Nabiyow ku Rabbi Aadam xaylo
ken abbobtih xiironwak ken
Samad (cawad) yeyyeeqeeh isi
inkittinaanel yaamineenimil ken
Nafsil sumaq keenik bee waqdi
cusey, anu sin Rabbi hinniyoo?
keenik axcuk, tokkel oggoleeniih
yeey atu Ni Rabbi kinnitoomuh
Sumaaqitnah iyyen, anu sin Nafsil
sin kah Sumaaqisem Qhiyaamah
ayró diggah nanu tama xaganak
garcit suge mara kinnino
ittaanamak.

173. Hinnay cagalah Yallat agleytit
haytem dumaak Nabbobtiiy nanu
keenik lakal yan Samadah sugnek
sinni taamoomi bayse mari
abeemih nee maay finqissaa? axce
waytaanamkeh.

174. tama Aayoota Baxxaqqa kah
hayne innah Nabiyow ku marah
tamannah tan Baxxaqqah
Baxxaqqa hayna Aayoota, usun
edde yanin koroosannuk cakki fan
gacaanamkeh.

175. Nabiyow ku maral israa-iil xayloh
numuy Ninkittinaane tascasse
Astooti kah neceey tet barteeh
Sarra teetil koroositeeh warri
seexaluk (siba kinnuk) elle yawqe
innal teetik yewqe numih xaagu
keenih maaqey, tokkel Sheetan
kaa eleeleeh maxqawiteeh finqite
marih num yekke.

176. faxinninoy nanu woo Aayootat
fayya kaa haak nen, kinnih
immay usuk addunya fan kelteeh
isi nafsi fayxi kataate, tokkel
kay ceelallo Kutay xiiriytek
habhabitaah hinnay kaa cabtek
habhabitah ceelalloh inna kinni,
tamah Naayoota dirabboyse marih
ceelallok Nabiyow ku ummatal
tatre marih maaqentitte keenil
maaq cubbusaah elle kaskassoowa
mara yakkeenimkeh.

177. Manxu Qaxuma ceelallooy
Yallih inkittinaane tascasse
Astooti dirabboyseeh sinni Nafsi
Adlamuk suge marih ceelallo.

178. Yalli iimaan kee isi taaqatah tirri
hee mari, toysa usun tirri iyye
mara kinni, Yalli makkoyse mari,
toysa usun kasaariteeh finqite
mara kinni.

179. Nummah jahannam Jinnii kee
Seehadak maggo marah ginne,
usun cakki edde Aaxige waan
lubbitte lon, Yallih inkittinaane
kee kay dudda tascasse Astooti
edde able waan intiita lon, Yallih
Aayoota edde Aabbe waan aytiita
lon, woo mari usun Lactinnah
yan mara, wonna hinnay usun
woo Lacak makot gexoh gacak
Raaqan, woo mari usun iimaan
kee Yallih taaqatak garcit yan
mara kinni.
180. Yalli meqe migaaqittey kay Nabna
tascasse lek, toysa kay migaaqittel
faxxaanamah kaa kallacaay kay
migaaqitte makkoysaah korsa
mara caba, usun Addunyal abak
sugen uma taamoomil galtime
loonuk.

181. nanu ginneh nan ummattak
ummatay isih cakkil taniih sinam
cakkih fan tirri haytaah cakkil
sinam fan Qadaalatal mekelta
teetit tan.

182. makki marak Naayoota
dirabboyse mara kak Aaxige
waan kabuk ken Laksennooh
(lawsenno) sarra ken digaalenno.

183. Naayoota dirabboyse marah
dago wakti keenih abeyyooh ken
digaaleyyo, diggah Yi digaala
maqarreeh diggi itta digaala kinni.

184. Ama Naayoota dirabboyse mari
macubbusaa? ken kataysat (Nabii
Mucammad Åzsafeíķ- kinnuk)
hebeltô cabi kaat anee waam
usuk kalah kah yanim mali,
Yallih digaalak sinam meesiisa
farmoytay caagid kak Baxxaqqa
iyya akke waytek.

185. Ama Yallih Aayoota dirabboysa
mari Yallih Reeday Qaranwaa
kee baaxól usuk le mawaktaanaa?
Yalli ken nammayih addal
ginem mawaktaanaa? nummah
Rabi wakti keenik xayyoowem
takkehik cubbussu mahaanaa?
Tokkel ama Qhuraanal Aamine
weenik usun wohuk wadir
maayaabaay elle yaamineenim.

186. Yalli cakki gitak makkoyse num,
toysa ise tirri hee mali, Yalli ken
koroosannuu kee ken caddok
taturut edde ken caba, usun
agaywaagat anuk.

187. Nabiyow makki koros Qhiyaama
mawaqdi ugtelee? Axcuk koo
esserta, cagalah is edde uguttu
wayta waktih ixxiga Yi Rabbih
xaqul taniih tet waktit tet taybullu
waytam matan Yallak sa keenik
ixxic, is edde uguttu wayta waktih
ixxiga Qaranwaa kee baaxô
maral tiqilseeh keenik Qellitteh,
is garciik siinit tamaate tet akke
waytek matamaata, Nabiyow
ama mari atu is edde uguttu
wayta waktik kaxxa ixxiga litooh
maggom tet gurrussah innah koo
esseran, Nabiyow cagalah is edde
ugutta waktih ixxiga Yallih xaqul
tan keenik ixxic, kinnih immay
woh Sinaamak maggo mari
mayaaxiga.

188. Nabiyow keenik ixxic:anu inni
nafsih tuxxiq orbisam maduudaay
umaane kaak gutqam maduuda
Yalli faxeh akke waytek, anu
Qellut tanim Aaxaguk suginniyoy
kayri yok edde yanim assa
magguk eneeh umaane yoo xagak
mananna, anu kalah kah anim
mayyu, anu Yalli ruube farmoytay
koros Yallih digaalak meesiisaah
yeemene mara jannatal
aytikumusam akke waytek.
189. Sinaamey Yalla kinni inki nafsik
sin gintem (Nabii Aadam nafsi
kinnuk) woo nafsik kay Barra
Cawwa kaah gine Ruffu teetit
iyyaah wakali kaah takkemkeh,
tokkel fidoh teetil orbe waqdi
dago giday xabcinih tussukuqqee,
tokkel toodago gida luk isi
caagidih Solteh daffeyteeh elle
warrayte, tokkel xalay teetik
xayyooweeh tiqilsee waqdi,
nammayak (Aadam kee Cawwa
kinnuk) Yallay ken Rabbi kinni
kallaciten meqe Baxay gino kak
massah tani neh teceek koo faatita
mara akkenno axcuk.

190. Tokkel Yalli meqe Baxa
keenih yecee waqdi, Yalli
keenih yeceemit agleytit kaat
heen Baxa Qabdul caarisil
muggaaqiseenimih sabbatah,
tokkel Yalli agleh kaat hayya
haanamak saytunnoweeh fayya
iyye.

191. Ama koros agleytiitiy tu
gine wayta Yallat agleh
haytaa?Qibaadal is isih
ginnimteemih anuk.

192. tama numtinwwellitte isi
yaqbude marak catoo kee Qokol
maduddaay is isi nafsik umaane
cattam madudda.

193. Korosey tama Yallak kalah
taqbuden numtinwwellitte tirtô
fanah tet secteenik sin seeco
mataabbaay sin makatatta isin tet
sectaanam kee hinnay isin tibbi
teetik ittaanam teetil inki gide
kinni.

194. Diggah korosey isin Yallak
kalah taqbuden mari sin innaah
tan naqoosay Yalli gine kinnik,
toysa ken kallacaay ken kah
kallacteenim siinih oggoloonay,
isin is Yallitte ittaanamat Numma
yacee mara tekkeenik.

195. Wonna hinnak isin taqbuden
Yallitte seehadah innah ibittey
edde gexxa lee? Hinnay gaboobiy
edde tabbixeeh edde taatuke lee?
Hinnay intiitay edde table lee?
Hinnay aytiitay edde taabbe lee?
Nabiyow isin taqbuden Yallitte
tamahak tu Aalle waytek, isin
tet elle taqbudeenim mannaay?
toysa tu teetit tekkeleenik tet
seecaay cato teetit faxa, tohuk
lakal tet kee isin inkih uma malah
yoh malisaay dagoh gide yoh
maqambaalina keenik ixxic.

196. Anu Sin Yallittek mannal
meesitaa? Diggah Yi dacayrii kee
Yi catoh awlayti Yallay Qhuraan
kitab yol oobise kinnik, usuk
isi naqoosak meqe mara cataah
dacrisah addunyaay akeeral.

197. korosey Yallak kalah taqbuden
Yallitte sin cattaah sin Qokoltam
maduddaay is isi nafsik umaane
cattam madudda.

198. korosey sin Yallitte tirtô fanah
secteenik sin seeco mataabba,
Nabiyow is koo wagta numih
innah koo fan afkunah tet table is
koo matablaay.

199. Nabiyow koo kee kummat
sinaamak meqe cal kee meqe
taamoomi oggola, keenik gibdim
keenik magurrusinaay meqe
maxcoo kee meqe abinah ken
amris, kasmaleelat mangalinaay
tuugima magiddiyinaay derre
keenit cab.

200. Nabiyow Sheetanak Waswasa
koo xagtek, Toysa Yalla kaak
maggansit, Diggah Yalli kulli
maxco yaabbi kulli abto yaaxigi
kinnik.

201. Diggah Yallak meesita mara
Sheytan waswasak tu ken xagtek
Yallih digaalaa kee Yallih meqe
galto kassitan, tokkel usun bagi
intih Yallih cakki yableeniih Yalli
Niqbaamak yaxxeereenih.

202. Korosuk Sheytoonâ tooboko jinni
Sheytoona makot gexoh cato
keenih takkeeh umaane keenih
osissa, sarra usun (Sheytoona
kinnuk) wohuk boolaysaanam
malon.

203. Nabiyow ama koros Astootik Asta
keenih baahe waytek atu isih tet
ginteh macah tet baahe waytaa?
kok iyyan, Nabiyow keenik ixxic:
woh yol tanim hinna cagalah anu
kataatam Yi Rabbik wacyih yol
obsimtaama, ama Qhuraanay
siinil akriye sin Rabbik Baxxaqqa
iyya sumaaqay anu nummâ
farmoyta kinniyoomuh Asta yoh
yakke kinni, usuk yeemene marah
tirtoo kee Racmata.

204. Qhuraan siinil yankirriyime
waqdi, toysa sinaamey kaa
ankacisaay kakka hayisaay tibbi
ixxica Yalli Siinih Racmatamkeh.

205. Nabiyow ku Rabbi isi Nafsih
addal kaah Rammitak kaak
meesitak maxco fayya hee kalah
Ramma hee kalah Saakuuy carra
kaa cusaay, Yalla cusaanamak
garciteh yan marih num makkin
kaak iyye Yalli.

206. Diggah Nabiyow ku Rabbih xaqul
yan mari (malayka kinnuk) kay
Qibaadak ma kaxxamariinitan,
usun kaa ceele waytaamak kaa
Saytunnoysaanaah dibuk kaah
kummaatan.


1. Nabiyow ku kataysis Badri saakih
xannaboobi ken fanal mannal
mekeltaa? axcuk koo esserta,
xannaboobih caagid lem Yallaa kee
kay farmoyta keenik ixxic, toysa
isin Yallak meesitaay sittin fan
Bicisaay Yallaa kee kay farmoytih
amri oggola moominiin tekkeenik.

2. Cagalah dudda-le iimaanah
yeemene mari usun Yalli
cussuuma waqdi, sorkocô baxitte
kak wariggittaah meesitta
mara, Qhuraan Aayoota keenil
tankirriyme waqdi is iimaan
keenih osissaah sinni Rabbil
kibalsitaah kelta mara kinni.

3. Woo mari usun salat soolisaah
Rizqhik keenih neceem ken kah
amrisneemih yacee mara.

4. Tama taamoomiy meqet
weeloysimeh yan mari usun
nummah moominiini, sinni Rabbih
xaqul jannatal fayya itta Qarwaa
kee dambi cabtiiy meqe Rizqhi lon.

5. Nabiyow ku Rabbi ku buxak cakkil
koo kah yeyyeeqe innah, diggah
moominiinik horta Qeebih tawqem
mafaxxaay niqbih.

6. Nabiyow moominiinik horta atu
Qeebih tawqeemih koo giddissah
woh keenih Baxxaqqa itteek
gamadal, cagalah usun Rabah
abaluk ken beyaanah innah.

7. Nabii Mucammad kataysiisow Yalli
namma tiyak tiyak teyna Sinim
takkeeh geytaanamih xagana siinih
heem kassitay, Arho orbissaanam
akki hinnay Qaduwwît Qeb
abtaanaah kaak tayseenim akki,
isin silac kee Qeb edde aneewa tiya
(arho kinnuk) geytaanam kicinton,
Yalli isi maxcoo kee isi Amrit
Islaam diiniy cakki kinni fayya
haah cakki kaa abam faxa, Yalli
koroositeh yan mara finqisaah ken
edde Saaxisam faxa.

8. Yalli woo xagana Siinih kah
heem islaam diiniy cakki kinni
daabisuuy deedal kee koroosannu
bayisu, umeyniitih tan koros
tanqibe way.

9. Badri saaku Yallih niqmatay sin
amol yene kassita, isin Qaduwwik
iisa geytaanamkeh sinni Rabbit
xaaqimten waqdi, tokkel Yalli
dooqa siinik Raabiteh: diggah anu
Malaykak Alfiy itta kataatat sin
Qikeyyo axcuk.

10. Yalli woo Qikiyya siinit kah abem
mali iisa siinih yacayu waamih
aytikumaa kee sin lubbitte edde
satta ittamkeh iyyaanam akke
waytek, iisa Yallih xaquk tan
tet akke waytek kalah kak tan
Rike mali, diggah Yalli Mayso-li
Naggaara.
11. Moominiiney Yalli Qundugul
siinil Qide waqdi cusay, Qaduwwi
meesik Yalla-le gambik amaan
geytaanaah lubbitte satta siinik
ittamkeh, Qaraanak lee siinih
oobise Wadô sinnaa kee janaabak
sin edde saytunnoysamkeh,
sheytan waswasa siinik kalaah
Qeebil lubbitte diggi siinik haah,
Roobut Baaxo tagibdeeh dadooba
diggi siinih edde haamkeh.

12. Nabiyow ku Rabbi Malaykal wacyi
oobise waqdi cusey, diggah anu
catooy Qokoluh siinî luk aniyok,
toysa yeemeneh yan marih niya
diggi haysa anu koroositeh yan
marih lubbittet conxo Qideyyok,
toysa moominiiney isin moyyaayii
keenik atukaay feeraarik exaaxi
inkih keenik atuka ibittee kee
gaboobik iyyaanamah.

13. Too digaala korosut kah tekkem
diggah usun Yallaa kee kay
farmoytih amri cineenimih
sabbata, Yallaa kee kay farmoytih
amri cina mari, toysa diggah Yalli
gibdi digaala keenih le addunyaay
akeeral.

14. Korosey too digaalay Yalli
addunyal siinih yiysissike
tammoysa, diggah koros akeeral
girâ digaala-le.

15. Yalla Nummayseeh kay farmoyta
Nummayse maraw koroosite
mari mangah cisik axcuk keenit
tangoorowen waqdi, toysa Bukah
derre keenit macabina.
16. Moominiiney Siinik woo saaku
Bukah derre keenit (koros kinnuk)
caba mari korosut Qeb abaah
ken lagsamkeh (lawsamkeh)
gambik gambih gexa num, hinnay
Muslimiin Buttat yangalemkeh
aba kaa akke waytek, toysa usuk
Nummah Yallak kaxxa naqabu luk
yaduureeh orbeyna kaak jahannam
gira, jahannam gira is manxu gacta
gacsimeynaay!

17. Toysa moominiiney isin ken
maqidinniton Yalli ken Qidê kal
usuk sin cate waqdi, Nabiyow
Burta Qambisse waqdi atu
maqambisinnito Yalli Qambisê kal
Burta ken intiita gudduyse waqdi,
Yalli woh kah abem yeemene
mara isi xaquk meqe galtoo kee
xannaba ken gudduysaah koros
xixxibisamkeh, diggah Yalli sin
dooqaaqi yaabbi sin caaloota
yaaxigi kinni.

18. Too korosut yekke Qidim kee
moominiin geyte iisa Yallak
taniih cakkķi kinni, diggah Yalli
koroositeh yan marih uma mala
Boolayse-le.

19. Korosey Yalli Moominiinik iisa
Siinih yaceem kaa esserteenik
Nummah esserten iisa siinih
temeeteh bukaa kee xixxibaane
sin geyte waqdi, koroosannuu kee
Nabii qeebik taadeenim, toysa
woh addunyaay akeeral kayrih
siinih tayseh, Nabii Mucammad
qeebih qagitteenik kay catoo kee
kay qokoluh qaktennooh sin butta
tamaggeeway tu siinih maxiqta,
diggah Yalli catoo kee Qokoluh
yeemene marâ luk yan.

20. Yeemeneh yan maraw Yallaa kee
kay farmoytih amri oggolaay
Yallih amrit derre macabina, isin
Qhuraanak siinil tankirriyimem
aabbuk.

21. Yallaa kee kay farmoytih amrî
cinah usun Nummah ankacsiyyah
ankacse waak Noobbeh iyya
maray elle kaskassoowe waah inna
makkina moominiiney.

22. Diggah Yallih xaqul ginok baaxô
bagul mutuccu ittaamak umaanéh
gactam cakki yaabbeenimik aytiita
kak alfinte aytimaleela, cakkit
yaabaanamak arrob kak duudumey
duudutteh yaniy kasay maqaanée
kee ummaané ittak edde baxsa
aallewaa mara kinni.

23. Yalli ama korosut kayri yanim
aaxiginnay Qhuraanak elle
kaskassoowanam ken aysabbuk
yen, kaa ken aysabbinnay usun
iimaan kee Qhuraanat derre cabak
foorak yenen.

24. Yeemeneh yan maraw Yallaa
kee kay farmoytih amri oggola
cakkik addunyaay akeerâ mano
siinik edde tamqeemih sin seeca
waqdi, diggah Yalli seehadaytuu
kee kay sorkocobbaxi faxaamih
fanat radam ixiga moominiiney,
diggah isin Qhiyaamah ayró kaâ
fanah gactaanaah kobxisimtoonu
waytaanam ixiga.

25. moominiiney cagalah fitnay
daalimiinih yan mara dibuk siinik
xage waytay meqe maraa kee
uma mara ittat xagtak meesitaay
cibbarsima, diggah Yalli isi amri
cine marah gibdi digaalá lem ixiga.

26. Moominiiney Yallih niqmatay sin
amol yani kassita Makki baaxol
isin daguk koros tassuqunxee
marah sugten waqdi, sinam sin
sissikuk taatukeemik meesitak,
tokkel Yalli fan kak orobtan aracay
qaduwwik edde rebsimtaanâ fanah
sin orbise (Madiina kinnuk) isi
catoo kee qokolut sin maqarroyseeh
xannabay siinih calalloysey
meqe rizqhi (quusi) kinni siinih
yecee, ama niqmatal isin Yalla
faatittaanamkeh.

27. Yeemeneh yan maraw Yallaa kee
kay farmoyta maganina Yalli sin
kah amrise amaanat ganettoonuk,
isin tamah amaanat kinnim
aaxaguk.

28. cagalah moominiiney Yalli sin
maaluuy sin xaylo mokkoroh siinih
yeceem ixiga, diggah Yalli isi
amri oggole marah kaxxa galtó-le
Akeeral.

29. Yeemeneh yan maraw Yallak
meesitteenik cakkii kee deedal
ittak edde baxissan tirtóo kee noori
siinih heeleeh aceele, umaaneena
siinik duugeleeh dambitte siinih
cabele, Yalli kaxxa muxxo-li kinni.
30. Nabiyow cusey koroosite mari
umamaláh koo casbisoonuh,
hinnay koo qidoonuh hinnay
Makkak koo yayyaaqoonuh koh
malsen waqdi, usun umamaláh
malsaanaah, Yalli ken umamalá
keenil gacsaah ken umamalal ken
galtah, Yalli umamalah malissi
haa marak aysuk raaqaah ken elle
digaalah.

31. ama koroositeh yan maral
Naayoota keenil tankirriyime
waqdi, Nummah ama yab dumaak
noobbeeh fannek amannah yan
Qhuraan axcuk nen, Mucammadow
isak ama nel takriye Qhuraan
tu hinna awwalî marih dirabwaa
kee deedal akke waytek iyyen.

32. Nabiyow cus, ku marak korosuh
yan marih maxcó usun Yalla
kallacak, Ni Yallaw ama Qhuraan
Mucammad {zafo kah
iyyannah Nummah ku xaquk
oobe kaa tekkek, toysa qaraanak
xeet robtinnah nel oobis hinnay
qansarissi nee hayta digaalá neh
bah iyyen.

33. Nabiyow Yalli maaba ama koros
atu ken addal anuk ken digaalam,
Yalli maaba ken digaalam
Moominiiniy Yalla dambi cabti
esseritta ken addal anuk.

34. Yalli mannal ken digaale waah?
usun moominiin caram Masgiidik
waasak usun Yalli awlah kak
yan marah masuginnon, Yalli
awlah kak yan mari mayan kaak
meesita mara akke waytek, kinnih
immay keenik maggo mari woh
mayaaxiga.

35. Ken (koros kinnuk) Salat caram
Masgiidih xaqul fuuxaa kee gabah
agrak sa salat hinna, toysa isin
korosey digaalá tammoysa Yallal
koroositak sugteenimih sabbatah.

36. Diggah koroosite mari sinni maalu
Yallih gitak sinam waasaanamkeh
yacee, tokkel usun woo maalu
aceeloonuuh, tohuk lakal nadaama
keenil akkeleeh sarra moominiin
keenik ayseleeh ken buksele,
keenik koroosannut Rabe mari
kobxisimeleeh Jahannam girâ
fanah ken beelon.

37. Yalli Qhiyaamah Ayro ama koros
kobxisah umam (koros kinnuk)
meqeemik (moominiin kinnuk)
baxsamkeh, umam (koros kinnuk)
ittak amol hayya heeh inkih
Jahannam girat ken qambisa, woo
mari usun fingiteeh kasaarite mara
kinnon.

38. Nabiyow koroosite marak
ixxic:usun koroosannuu kee ku
qeebik yeedeenik dambittek
taturtem nummah Yalli keenih
cabele, Nabiyow usun ku qeebih
qakteenik, toysa nummah Yi
madqá naharsi maray ambiya
dirabboyse finqiseemil warrayteh.

39. moominiiney korosut qeb aba
Yallat agleyta haanam kee
kay gitak sinam waasaanam
akkewaytaah diini inkih Yallihim
tikki iyyam fanah, tokkel
koroosannuk gaceeniih cakki diinit
culeenik, toysa diggah Yalli usun
abba haanam yabali kinniih ken
elle galte-le.

40. ama koros iimaanat derre cabtek,
toysa moominiiney diggah Yalli sin
awlaytu kinnim ixiga, Usuk manxu
meqe awlaytuuy, manxu meqe
cateynaay!

41. Moominiiney cagalah xannabah
orbissi hayteenimik konoy haytoh
afa kak toysa diggah Yallaa kee kay
farmoytaay, Nabiit ramaddiinuh
xayi maraa kee qayxiixaay,
tudagoytiitiiy, muslimiinik gexsô
numuh tantacawwimem ixiga
Yallal yeemene mara tekkeenik,
namma butta (moominiin
buttaa kee koros butta kinnuk)
tongoorowe ayro is cakkii kee
deedal ittak edde baxisne ayro
kinni isin Ni naqsul oobisneemil
yeemene mara tekkeenik, tamah
xannabal Yallih mekla kinnim
ixiga, Yalli ummaan iimih dudda-li
kinni.

42. Moominiiney isin daqaarak
sugteeniih, usun (koros kinnuk)
daqaarak Madiinal xeeruk raaqa
qaxal sugeeniih arhó siinik bad-
le gambik guba raaqak sugte
waqdi cusay, sin kee koros itta
xagnissaanamal xagni aracal ittal
hoxak tenen, kinnih immay Yalli
meklimeh suge caagid meklamkeh
koroosannut keenik finqittem
baxxaqqa iyya koroosannut
finqittamkeh, yeemeneh yan

mari baxxaqqa iyya iimaanah
yaaminemkeh sin yosgoorowe,
diggah Yalli ken maaxcooca yaabbi
ken niyat tanim yaaxigi.

43. Nabiyow cus Yalli ku soonól
korosuk dagna koo yuybullee
waqdi, keenik manga koo
aybullinnay ku kataysis conxitak
teneeh qebti caagidil itta waak
tenen, kinnih immay Yalli meesii
kee ittinwayak sin yiysillimeh,
diggah Yalli usuk alilwat qellitti
ittam yaaxigi kinni.

44. moominiiney kassitay sin kee
koros tongoorowe wagqdi sin intiitat
keenik dagiina sin yuybulleeh ken
intiitat sin daggoyse waqdi, Yalli
meklimê suge caagid meklamkeh,
caagiida inkih Yalla fan gacsimta.

45. Yeemeneh yan maraw koros buttat
tangoorowen waqdi, toysa diggi
ixxicaay koros qeebih esseeda,
Yalla maggom cusa iisa qaagitak,
addunyaay akeeral yoffoofe mara
akkettoonuk.

46. Moominiiney Yallaa kee kay
farmoytih amri oggolaay itta
mawiina, toysa boolaatettoonuuh
qandee kee Yallih cato siinik
gexelek, qaduwwit tangoorowen
waqdi isbira, diggah Yalli catoh
yisbire marâ luk yanik.
47. moominiiniey koros innah sinni
dabooqak hobot (Batra kinnuk) kee
sinam yoobulah yewqeeh Yallih
diinit culaanamak sinam waasa
mara makkina, Yallih ixxiga usun
abba haanamat maroh taniih kaak
Qellitam matan.

48. Moominiiney cusay korosut
sheetan le taamoomi bilqiseeh,
asaaku sinaamak siinik taysu
waytam matanaay diggah anu sin
cataah sin dacrisa keenik iyye
waqdi, tokkel namma buttak
mariiy mara keenik ubulluuy
ongoorowwu itte waqdi sheetan
wadir wadirih gaceeh diggah anu
bari siinik kinniyo, diggah anu isin
ablewaytaanam ablech diggah anu
Yallak meesita, yalli gibdi digaala-
le keenik iyye.

49. Moominiiney munaafiqhiinih yan
maray lubbitte kak lakmissa:Ta
mari (muslimiin kinnuk) ken diini
ken duquuruseh iyyen waqdi cusay,
ama munaafiqhiin Yallal kiballeeh
kaal kelte mari Yalla catoh lem
maaxiginna, toysa diggah Yalli
Mayso-li Naggaara.

50. Nabiyow koroositeh yan marak
malayka rooci foocittee kee saloofa
keenik aagaruk tayyaaqeeh giray
sinam carrissah digaalá tammoysa
keenik itta waqdi ablinnitoy gibdi
caagid abaluk ten.

51. Korosey tama digaala sin kah
xagtem sin gaboobi abte uma
taamoomih sabbata, diggah Yalli
isi naqoosak num yadlume Rabbi
hinna.

52. Ama korosuk Qaadaa kee taama
firqawnaa kee kay maraay keenik
duma warreeh Yallih astootil
koroosite mari luk suge Qaadaa
kee taamah inna, tokkel Yalli
usun aben dambitteh sabbatah ken
yibbixeeh ken finqiseh, diggah
Yalli Qande-li gibdi digaala-li
kinni.

53. Tama digaala ken kah geytem
diggah Yalli seehadah niqmat
yeceek woo niqmat keenik kalaah
seelaba Rabbi way makko usun luk
sugen meqe caalat uma caalatah
korossiiy Yallih niqmat engeddi
haanam fanah, diggah Yalli ken
maxcooca yaabbi ken caaloota
yaaxigi kinni.

54. Ama korosuk Qaadaa kee taama
firqawnaa kee kay maraay keenik
duma warreeh sinni Rabbih astooti
dirabboyse mari luk suge Qaadaa
kee taamoomih inna, tokkel
usun aben dambittê sabbatah ken
fingisneeh firqawnaa kee kay mara
Badat xuumusneeh bayisne, usun
inkih sinni nafsi koroosannuu kee
uma taamoomit yudlume marah
sugen.

55. Diggah Baaxô bagul mutuccu
ittaamak Yallih xaqul umaaneh
gacak raqtam koroositeh yan maray
koroosannuk kate wee kinni, toysa
usun inkinnah mayaaminan.
56. Nabiyow woo uma marak
Yahuuduy Qeebi kot abe waytu
waytaamah xagana koh cultey,
tohuk lakal isi xaganay koh culte
kulli adda taggile keenit tan,
usun woo xagnih diglok Yallak
mameesitan.

57. Toysa Nabiyow ken geyteeh Qeebil
keenik teysek, toysa keenî luk
oomiyaay keenik kalah korosuk
keenil ciggiila mara meesissiiy
fixiixissi edde hayta digaala
keenil oobis, wohul kaskassoowa
mara yakkeeniih kol agiirite
waanamkeh.

58. Nabiyow xagana koh culte korosuk
ganok meesittek, toysa ken xagana
keenil gacis, woo xagnih diglo
inkih taaxigeeniih massa siinil
takkemkeh, diggah Yalli xagni
diglol sinam gana mara makicna.

59. koroositeh yan mari Yallih digaalak
naggoowaah yassaqqu waam
akkale waay, diggah usun Yallih
digaalak mayassaqqan.

60. Muslimiin Buttay sinni Qaduwwî
Qeebih seehadâ maqaraay
silac maqar kee koros Qeebih
aracal hayten faarisik duddu
haytaanam Yallih Qaduwwii
kee sin Qaduwwiiy aka maray
keenik kalah yaniy isin aaxige
waytaanay Yalli yaaxige edde
meesissaana keenih massoysa,
moominiiney maaluk Yallih gitah
acuyyu haytaanam addunyaay
akeeral dudda-le galto siinih kak
antacawwime-le isin andullume
kalah.

61. Nabiyow usun Qeebi cabba heenih
wagarî fanah kelli iyyeenik, toysa
atu kaa fan kelli ixxicaay isi caagid
Yallal kelisaay kibal kaal haysit,
diggah usuk ken maxcooca yaabbi
ken abtoota yaaxigi kinni.

62. Nabiyow xagana koh cule mari koo
ganam faxek, toysa diggah Yalli
ken ganoo kee ken duquurusiyyak
koo xiqe-le, Yalla kinni isi catoo
kee Qokoluuy moominiinit koo
maqarrossem.

63. Yalla kinni ken lubbitteh fan ittal
gacissem, Nabiyow baaxô bagul
maaluk eneyyi ittam inkih keenih
acinnitoy ken lubbitte itta fan
gacisak manannito, kinnih immay
Yalli ittâ fanah ken gacse, diggah
usuk Mayso-li Naggaara.

64. Nabiyow Yalli koo kee
moominiinik koo kataate mara sin
Qaduwwih umaanek sin xiqe-le.

65. Nabiyow moominiin KĶoros
Qeebih ilsiisaay ken agiiris siinik
gibdaabinal sabri-le Labaatanni
geytimek, Qaduwwik namma
Boolih numuk ayse-le, siinik Bool
num geytimek koroositeh yan
marak Alfi numuk ayse-le, diggah
usun Yallih madqooqik tu aaxige
waa mara kinnoonimih sabbatah.

66. Taway moominiiney Yalli caagid
siinil xabbacoyseh, diggah usuk
Boola siinit tanim yeexegeh, toysa
siinik gibdaabinal sabri-le Bool
siinik geytimek korosuk namma
Booluk aysele, siinik gibdaabinal
sabri-le Alfi geytimek korosuk
namma Alfih numuk aysele Yallih
idinih, Yalli catoo kee Qokoluh
yisbire marâ luk yan.

67. Hebeltô Nabiik mafaxxinta
Qaduwwik seewa orbisaah
haysitam Fida kak beetamkeh,
Qaduwwî baaxol Qaduwwik
maggom Qiddiiy kannassa
Boolassa kaa haam fanah,
moominiiney isin addunyâ duyye
Baxa faxxaanaah Yalli akeerâ
galtoy amurruqe wayta siinih faxa,
Yalli mayso-li naggaara.

68. Xannabaa kee seewak Fida
beyaanam elle xiqta kitab Yallih
xaquk yookomeh suge wannay
kaxxa digaala sin xagak ten
xannabaa kee seewak beyten Fidal.

69. Toysa mooniniiney xannabak
orbisseenim kee seewak beyten
Fida ottokommiya calaaliy meqeh
anuk, Yallak meesita kay amri
cintaanamak, diggah Yalli dambi
cabti-li xuwawli.

70. Nabiyow seewak sin gabat
yan maray Fida kak beyteenik
ixxic:Yalli sin lubbittet diggale
iimaan yanim yeexegek Fidah
siinik been maaluk kayrih taysem
siinih aceeleeh dambi siinih cabele,
Yalli dambi cabti-li xuwawli.
71. Nabiyow ama seeway atu cabte koo
ganam faxek, usun Badri Qeebik
dumaak Yallal koroositaanamat
Yalla ganeeniih Qeb kot abeenih,
tokkel Yalli isin seewah ken
orbissaanaah ken Qiddaanam siinil
bicseh, Yalli ixxiga-li naggaara.

72. Diggah yeemeneeh guuroh
Madiinâ fanah gexeeh sinni
maaluuy sinni nafsih Yallih gital
yinggicillee maraa kee guuroh
yemeete marah sinni dabooqal
arac abeeh Yallih diini Qokle mari,
woo mari usun gari garuk awlah
kak yan mara kinnon, yeemeneeh
guuroh awqe wee marah tu
gactek ken awliinuk tu mantun
ken Qokoltoonuh madiinâ fanah
guurummu iyyaanam fanah, usun
Yallih diini fayya haanamkeh catoo
kee Qokol siinil essereenik, toysa
ken cattaanam siinil tanay, sin kee
fanat xagni kak yan korosuh nee
cata siinik iyyan ken akke waytek,
toysa sinni xagana mabaysinaay
ken maqoklina, Yalli isin abba
haytaanam yaaxigeeh yabali kinni.

73. koroositeh yan marak gari garuk
awlah keenik yan, moominiiney
itta cattaanaah gari gari awla
siinik yakkem abe wayteenik,
Baaxô bagul kaxxa fitnaa kee
kaxxa umaane akkele koros Qande
Bahtaah moominiin Boolattaamal.

74. Yeemeneeh guuroh madiinâ fanah
gexeeh Yallih gital yinggicillee
maraa kee guuroh yemeete marah
sinni dabooqal arac abeeh Yallih
diini Qokle mari, woo mari usun
nummah moominiini, usun sinni
Rabbik dambi cabtii kee meqe
Rizqhi lon jannatal.
75. Muhaajiriin kee Ansaarak lakal
yeemeneeh guuroh Madiinâ
fanah gexeeh Yallih gital siinî luk
yinggicillee mari, toysa too mari
sin loowot yaniih isin litoonum
loonuuh siinil tanim keenil tan,
Ramad-le marak gariiy garul
keenik xayuk Raaqa nagrâ caddol
Yallih kitaabal (kay Madqaa
kee kay sharqil), diggah Yalli
ummaanim yaaxigi kinni.

1. Tamah Yallaa kee kay farmoytak
Yallat agleytit haa maray isin
xagana kah culteenik xagni gacsih
maysaxxaga kinni mominiiney.

2. Toysa korosey isin baaxô bagul
amaanah anuk gexa affara Alsih
gide, diggah isin Yallih digaalak
assaqqe waytaanam ixiga, diggah
Yalli koroosite mara xixxibise
kinni.

3. Yallaa kee kay farmoytak
sinaamah maysaxxaga kaxxa cajjih
Ayró (Qarfa Qiidih Ayró kinnuk),
diggah Yallaa kee kay farmoyti
Yallat agleytit haa marah xagana
gacseenimih maysaxxaga, tokkel
korosey Yallal gacteenik kollay,
toysa toh kayrih siinih tayseh,
islaam diinit derre cabteenik,
toysa diggah isin Yallih digaalak
Assaqqe waytaanam ixiga,
Nabiyow ama korosuy islaam diinit
derre cabta Qansarissa digaalal ken
meesiisaay ken aytikumus.

4. Moominiiney isin korosuk xagana
kah culten maray sarra woo
xaganak tu makeweeh Aggileweey
sin naqboytiitik numtin Qaxat
gaceweeh keenik num Qokle wee
mara akke waytek, tokkel ken
xagana keenih duudusa keenih
xagten waktî fanah, diggah Yalli
isik meesita maray xagana duudusa
kicnih.

5. Tokkel moominiiney korosuh
amaan edde teceen affara Alsay
curum Alsa deqsita yamurruqe
wagqdi, toysa koros elle geyinnaan
aracal Qidaay seewah ken ibbixaay
ken waasaay ken hooriya, ummaan
gitay usun gacaanal keenih
daffeyaay ken Qambaala, tonna
hinnay usun koroosannuk Yallal
gaceeniih kaal yeemeneeniih salat
sooliseeniih Zaká yeceenik, toysa
gita keenih cabaay yanitoonay ken
ixxica, diggah Yalli dambi cabti-li
xuwawli kinni kaal gace marah.

6. Nabiyow korosuk numuk teyni yoo
wad axcuk koo eleelitek toysa kaa
wad, Yallih yab (Qhuraan kinnuk)
oobbuuy kay addal nummak tanim
ubullu haam fanah, tohuk lakal
aslumeweek kak yemeete ikke
amaanah anuk kaa guddus, too
wadu keenit kah aba innam usun
diggah islaam diinih adda aaxige
waa mara yekkeenimih sabbata.

7. Yallih xaquu kee kay farmoytih
xaqul koros xagana lem mannal
takkeeh? Moominiiney isin keenik
Caram masgiidih xaqul xagana
kah culten mara akke waytek, usun
keenih hayten xaganal soolaanaah
kaa aggilewaanam fanah, toysa
isin too xaganal keenih soolaay kaa
maggalina, diggah Yalli xagana
duudusaah isik meesita mara
kicnih.
8. Korosuh xagana haanaah keenih
duudusaanam mannal takkeeh?
Usun qandeh siinik yeyseenik
moominiiney xagana siinih
madacrisaanaay ramaddiinu siinih
madacrisaanak, usun sinni yaabay
qaxmegqet sin leedisaanaah ken
lubbitte woh cintah, keenik maggo
mari xagana baysaah usun Yallih
amrik yewqe mara kinnon.

9. Usun (koros kinnuk) Yallih
Qhuraanih aayootat addunyâ dago
duyyey bura-le edde xaamiteeniih
cakki gitak sinam waasen, diggah
usun manxu qaxuma taamaay abak
sugeenim.

10. Tama koros moomintu qiddaamat
xagana madacrissaay ramaddiinu
madacrissa, woo mari usun
koroosannuu kee uma taamat
caddok tatre mara kinnon.

11. Tonna hinnay tama koros Yallak
kalah aqbudak sugtem cabbaay
kaa inkittossuuy salat soolissiiy
zaka acuyyu heenik toysa usun
sin tooboko Islaam diinil, aayoota
tamannal baxxaqqa hayna
yaaxigeeh edde yantifiqe marah.

12. moominiiney ama koros xagana
siinih culteek gamadal usun sinni
xagana yiggileeniih sin diini
qaybiseenik, toysa koros kee
koros mirocti qida, diggah usun
xaganah loonum maloonuk ken
qida koroosannuu kee Islaam diinih
naqabuk idiyyiiy raqqa iyyaanam
fanah.
13. Moominiin buttay xagnitte
yiggileeh sin diini qaybiseeh Yallih
farmoyta Makkak yayyaaqem
faxe marâ luk mataamaanaa?
naharsi adda qeb siinit abteeh
qimbissem keenik isin ken kee ken
qeebik meesittaanaa? Toysa isik
meesitaanam cakkisittam Yalla
kinni nummah isin moominiin
tekkeenik.

14. Moominiin buttay Yallih
naqboytiitî luk oomiya Yalli
sin gabat ken digaaleleeh ken
xixxibiselek, keenil sin qokleleeh
moominiinih yan marih alilwak
rooka duugelek.

15. Yalli moominiin lubbittek naqabu
kaleleeh Yalli isih faxa maray kaal
gacak gacim oggolele, Yalli ixxiga-
li naggaara.

16. Wonna hinnak moominiin buttay
Yalli sin mokkore (aqayyaare) kal
sin cabam tekkeleenii? Yalli siinik
yingicilleeh giclo kaah caglise
maraa kee giclo kaah caglise wee
mara siinik uybulluuy, Yallaa kee
Kay farmoytaay moominiinik
kalah yan mara dateh awlah
haysitewee maray usuk dumaak
yeexege siinik yaaxigemkeh,

Yalli isin abba haytaanamak adda
yaaxigi kinni.

17. Yallat agleytit haa marah
maxiqtaay matakka Yallih
masaagid xisaanaah qibaada
elle abaanam usun sinni nafsil
koroosannuh sumaaqita marah
anuk, too mari Qhiyaamah ayró
taamoomi kak bayte maraay usun
girál waaran.

18. Cagalah Yallih masaagid xissam
Yallaa kee ellecaboh ayró
nummayseeh salat sooliseeh zaká
yeceeh Yallak sa tuk meesitewee
mara, toysa woo mari tirri iyye
marih loowot yan mara yakken.

19. Korosey Cajji marat abtan feqyaa
(effeqyaa) kee masgidil caramat
abtan xisne Yallaa kee ellecaboh
ayró nummayseeh Yallih gital
yingicilee numih inna abtaanaah
missossaanaa? Moominiin kee
koros Yallih xaqul mamissowtak,
Yalli isi nafsi koroosannut yudlume
mara kayri taamal tirri mahaa.

20. Usun Yallal yeemeneeh koros
baaxook muslimiin baaxo fan
guuroh gexeeh sinni maaluuy sinni
nafsih Yallih gital yingicillee mara
Yallih qangara fayya ittamkeh,
usun Yallih xaqul kaxxa arac-le
mara, woo mari usun niqmat-le
Jannootal yaffoofe mara.

21. Tama moominiin ken Rabbi
kaak yan Racmat kee kacanuy
farakka-le kee leedaay Jannootay
amurruqewaa niqmat addal kak
yanil ken aytikumusa.

22. Usun woo Jannootah addal umman
waaran, diggah Yalli isi xaqul
kaxxa galtó-le yeemeeneeh meqe
taama abbaasite marah.

23. Yallaa kee Kay farmoyta
nummayse maraw sinni abbobtii
kee sinni tooboko awlaytiitih
mahaysitina iimaanak koroosannu
yikcineenik, siinik ken awlaytiitih
haysita mari toysa woo mari usun
sinni nafsi yudlume mara.

24. Nabiyow moominiinik ixxic:
isin sinni abbobtiiy, sinni
xaylooy, sinni toobokooy, sinni
agabuuy, sinni meela, maaluy
teddereenih gaabosseenii kee
kabxay xaamime waytik kak
mceesittaanaa kee qarway elle
daffeytaanam kak kicintoonu
Yallaa kee Kay farmoytaay Kay
gital tangicilleenimik kacanuh
siinit aysuk raqtek, toysa Yalli isi
digaala sissikuk hinnay udurrutah
siinit baahah gide qanbaalita, Yalli
isi taaqatak yewqeh yan mara tirri
mahaa.

25. Moominiiney Nummah Yalli
maggo aroocal sin qokleh Kaal
kelitten waqdi, cuneyni gaadih
ayro sinni manga tossokooten
waqdi qaduwwi siinik yeyseh,
tokkel sin manga tu siinih
maxiqinnaay baaxo farakkah
lennah ciyah siinil gacte, tohuk
lakal bukah kuddeeniih derre
cabba hayten.

26. Tohuk lakal Yalli isi xaquk satta
isi farmoytaa kee moominiinil
oobiseeh qaduwwih yesseedeenih,
malaykak isin able waytan Qande
oobiseeh koroositeh yan mara
digaaleh, woh Yallih diinik sinam
waassa korosih galto kinni.
27. Tohuk wadir Yalli tama digaalah
lakal koroosannuk isil gaca marak
isih faxa marak gacim oggolah,
Yalli dambi cabti-li xuwawli.

28. Kee yeemeneh yan maraw cagalah
koros Najaasa kinnik asanatak
wadir usun caram Masgiidil
xayyoowe woonay, isin tussinnak
meesitteenik, toysa Yalli isih faxek
sarra sin gaddalise-le isi muxxoh,
diggah yalli ixxiga-li Naggaara.

29. Muslimiiney kitab kah
yontocowwime marak Yalla
nummayse waytaah ellecaboh
ayró nummayse waytaah Yallaa
kee kay farmoyta carammossem,
carammoyse waytaah, cakki
diini, diinih haysite wayta korosû
luk oomiya, usun sinni gabaak
xixxibaanee kee ramma luk
Gabbara acuyyu haanam fanah.

30. Yahuud Quzeyri Yallih baxa
itteeh, Nasaara Masiic (Nabii
Qiisa kinnuk) Yallih baxa itte, toh
ken maxcoy ken afat taniy usun
diraabah ginnaasiteeni, usun woo
maxcot keenik duma koroosite
marih maxco gabbaaqoonuh
ken edde ceelan, Yalli ken qiday
isi racmatak ken yayxaarayik
mannaay cakkik deedal fanah elle
makkootaanam.

31. Yahuud kee Nasaara sinni qolamáa
kee keenik qibaadá aba mara
Yallak kalah yallitteh haysitte,
Maryam baxa Nabii Qiisa Yallah
haysiteeniih kaa yuqbuden
usun kalah elle amrisimeenim
malon inki Yalla yabudeenimkeh
iyyaanam akke waytek, qibaadá
cakkisita Yalli mayan inki Yallak
sa, Yalli agleh usun kaat hayya
haanamak saytunnooweh.

32. Koros isi afat ittaah ginnaasitta
diraabat Yallih nooriy islaamaninno
kinni bargussam faxxa, Yalli isi
noori duudusaamak-sa bargusiyya
kak cinah woh koros tanqibe way.

33. Yalla kinni isi farmoyta
Mucammad 4af Qhuraan
kee cakki diinil rubtem ummaan
diinik iro (daga) kaa ciggiilisaah
fayya kaa haamkeh, Yallat agleyta
haa mari yanqibeway.

34. Yallal yeemeneh yan maraw
diggah kitab marih (Yahuud kee
Nasaara kinnuk) qolamáa kee
keenik qibaadá aba marak maggo
mari sinam maalu cakki maleh
yakme, usun islaam diiniy Yallih
gita kinnik sinam waasan Nabiyow
dahab kee qado lakqó kobxisaah
kadnoonil daanisa maray Yallih
gital Yallih cakki (zaka kinnuk)
kak aceewa qansarissi ken hayta
digaalál ken aytikumus.

35. Tama dahab kee qado lakqól
Jahannam girá ursan ayró niqna
gufti teetik taafeeh, ken foocitte
kee ken gambitteey ken xiironwa
edde carrisan, tamah sinni nafsih
kadnoonil kobxisak Yallih cakki
kak cinak sugteenimih digaalak
tammoysa keenik iyyan tet
daanisak sugteenimih sabbatah.
36. Diggah Yallih xaqul lawcal
macfuuzul alsittê loowo taban kee
namma alsa takke, Yalli qaranwaa
kee baaxó gine ayró, affara alsi
(qarfa baahe, qarfa, qashuura,
ragaaba) kak seemat leeh kay addat
qeb abaanam Yalli carammoyseh
toh massale diiniy mako sinni
kinni toysa moominiiney tama
alsittet sinni nafsi madlamina
korosû luk inkih oomiya usun
inkih siinî luk kah yaamen innaah
diggah Yalli catoh isik meesita
marâ luk yanim ixiga.

37. Cagalah Yalli seemat kah yecee
alsittey carammottek alsa
wadirroysaanaah aka alsa kay aracat
kaa haanam koroosannuk fula kinni
sheetan wohut koroositeh yan mara
edde makkoysa usun woo affara
alsak sanat alsa calalloysaanaah
aka sanat kaa carammoysaanah
Yalli seemat kah yecee affara alsay
carammoysê loowo missal keenih
tamaateeh, Yalli carammoysem
calalloysaanamkeh, sheetan ken
uma taamoomi keenit bilqisak,
Yalli koroosite maray cakki gitak
daggaawe tirri mahaa.

38. Yallal yeemene maraw macaay
Yallih gital tangicilleenimkeh
koros qeebih eweqa siinik iyyan
waqdi kah taqilseeniih baaxól
elle raqtaanaah sinni dabooqal
kah daffeytaanam, akeerâ manok
addunyâ manot leeddeenii? akeerâ
manoh xaqul addunyâ mano dagom
baxa akke waytek tu hinnak.
39. Moominiiney koros qeebih awqe
wayteenik Yalli sin qansarissa
digaalah sin digaaleleeh siinik
kalah eweqa iyyeenik yawqeeh
Yallaa kee kay farmoytih amri
oggola mara siinik ciggiilisele, isin
jihaadah awqe waytaanamat Yallak
tu makaltan, Yalli ummaan iimih
duddali.

40. Moominiiney isin Nabiî luk awqe
wayteeniih kaa qokle wayteenik,
toysa nummah koroosite mari
Makkak kaa yeyyeeqe waqdi
Yalli kaa qokleh, usuk nammayak
nammeyhaytuh anuk ken nammay
gablal suge waqdiy usuk isi kataysa
Aboobakarak marookitin diggah
Yalli nê luk yanik kaak iyye,
tokkel Yalli isi farmoytih lubbil
isi xaquk satta oobiseeh isin able
waytan qandet kaa maqarroyse,
Yalli koroosite marih qangara
bursuuseeh guba tet ciggiiliseeh
Yallih qangaray “laa ilaaha illalla”
kinni is iro raqta, Yalli mayso-li,
naggaara.

41. Moominiiney jihaadah eweqa
furraynaay idoolah anuk duddaa
kee duddi dagnal inkih sinni
maaluvy sinni nafsit ingicilliya
Yallih gital gibdaay xabcal, too
jihaadah abtan mawuq siinih
aysuk raaqa isin woh yaaxige mara
tekkeenik.

42. Yalli munaafiqhiin buttay gaaduk
(tabuuk gaadu kinnuk) raqtuh
Nabiil idini esserte assacakkuk
iyyeh:Nabiyow ken kah sectam
xayikkeek orbisan xannabaa kee
axxeerewaa safaray xayik suginnay
usun koo kataatak yenen, kinnih
immay gitay xeeriih taqabi-le
keenit yexxeereeh raaqeenih, isin
sarra gactan waqdi usun Yallal
siinih xiibite lon tu malkitak siinî
luk nawqem duudinninoy siinî

luk awaquk nen axcuk, usun sinni
nafsi diraabah aban xiibat finqisan,
diggah Yalli usun dirableela
kinnoonum keenik yaaxigeh.

43. Nabiyow Yalli qafu koh abehik
tama munaafiqhiinih gaaduk
raaqaanamih idini macah teceeh?
numma yacee mari koh keenik
baxxaqqaay dirableela keenik
ixxiggi haytam fanah.

44. Nabiyow Yallaa kee ellecaboh
ayró nummayse mari sinni
maaluuy sinni nafsit Yallih
gital yangicilleenimik idini koo
messeran gaaduk raaqaanamkeh,
Yalli isik meesitah yan mara
yaaxigi kinni.

45. Nabiyow cagalah Jihaadak
raaqaanamah idini koo essertam
Yallaa kee ellecaboh ayró
nummaysewaah lubbitte kak atu
islaamaninnok luk temeeteemik
agaywaagat tan mara, tokkel usun
sinni agaywaagaa kee baditit yanin.

46. Nabiyow tama Munaafiqhiin kô luk
jihaadah tawqem faxinnay silac kee
sakayiiy meerra kah massoysak
gulguluh gacak ten, kinnih immay
Yalli ken mawuq mafaxinnaay niya
keenik yiggileeh yawqeenimik
tutaan keenil Qide urruuy agabuuy
lakmisa maray daffeyak Raaqê

luk sinni buxaaxil daffeya keenik
iyyen.

47. Moominiiney ama munaafiqhiin
jihaadah siinî luk awqinnay
umaanee kee finqak sa siinih
ossaanam luk manannon, sin fanal
ittal hayah sissikuk angayyuk
yenen, sin fanat naqabuu kee fitna
uguttam faxaanaah gurrusan,
Moominiiney sin addat iimaan
kak boola-le maray sin xaagitte
ankacsaah keenih beya yan, Yalli
ama munaafiqhiiniy daalimiinih
tani yaaxigi kinni.

48. Nummah ama munaafiqhiin
dumaak moominiinih islaam diinik
ken edde waasan fitnat gurrusen,
Nabiyow usun ku diini baysoonuh
uma malah koh malseeniih
caagiida gabaggabah koh Koran
korissi heen, Yallih xaquk cakki
koh xikkiiy Yallih diini kulli diinik
iro raqqa iyyam fanah, usun woh
niqibuk.

49. Nabiyow ama munaafiqhiinik
jihaadak Raaqamkeh idini yoh
acuy agabuu kee maali fitnatat
yoo maqidin kok iyya num
keenit yan, Oobbiya'nummah
ama munaafiqhiin kaxxa fitnatat
raddech, koroositteh gaaduk
raqteemih sabbatah, diggah
jahannam gira koroosite marat
maroh tan.
50. Nabiyow maqaanek xannabaa
kee edde tafricem koo geytek
woh keenit umaah Rookitaanah,
musiibat gibdaa kee buki koo
geek, wohut wallitaanaah nummah
nanu ninni nafsih dumaak cibaara
abitneeh Qeebih mawaqqino iyyan,
usun wallitak derre cabba haak
fooran.

51. Nabiyow ama maray jihaadak
raaqek ixxic:Yalli nel mekleeh
nel yuktubeemik sa inkinnah nee
xagtu waytam matan, Usuk nee
qoklaah usuk nee dacrisa, toysa
moominiin dubuk Yallal kelittay.

52. Nabiyow munaafiqhiinik isin
ellecabo kak meqe namma tiyak
tiyakteynak-sa nek qambaltaanam
litoonuv?siinik naysem kee
shahaadah rabaanamak-sa, nanu
ellecabo kak uma namma tiyak
tiyakteyna siinih qamballa, Yalli isi
xaquk sin edde fingisa digaalá sin
xagsee kee hinnay Yalli ni gabat
sin qide yakkem siinih qamballa,
toysa isin nel obtam qambaala
diggah nanu siinil obtam siinî luk
qamballák keenik ixxic.

53. Nabiyow munaafiqhiinik sinni
maalu elle faxxa haytan innal
acuya faxak hinnay faxewaak
inkinnah Yalli sin mattaccoo
siinik moggolak, diggah isin Yallih
taaqatak yewqe mara tekkeenimih
sabbatah keenik ixxic.
54. Munaafiqhiinik maaluk yeceenim
keenik kah oggolsime waytem
diggah usun Yallaa kee Kay
farmoytal koroositeenimih sabbat
akke waytek kalah tu hinna, usun
salaatah qilsuk tutaan luk yamaaten
ken akke waytek mayamaataanaay
sinni maalu faxewaak yaceen ken
akke waytek mayacaan.

55. Tokkel Nabiyow munaafiqhiin
maalih mangaa kee ken xayloh
manga massakaatin, cagalah
Yalli keenih yeceemit addunyâ
manol ken digaalam faxak, ken
roocitte usun koroosannut anuk
tawqemkeh.

56. Diggah tama munaafiqhiin nanu
sin innaah moominiin kinnino
axcuk Yallal xiibitta, usun sin
innah moominiinih yan maray
yeemene hinnon, kinnih immay
usun siinik meesitaah meesih
xiibita mara kinnon.

57. Ama munaafiqhiin edde rebsimtaah
eleelitta kalqoota geyinnay hinnay
edde qellitan gabol geyinnay
hinnay baaxok addat ceya-le
aracay edde culaana geyinnay usun
sissikuk woo arac fanah gexak
yenen.

58. Nabiyow atu sadaqhat mekelta
waqdi munaafiqhiinik koo qaybisa
mari yan, tokkel woo sadaqhatak
tu keenih tontocowwimek edde
leedaanaah tibbi iyyan, woo
sadaqhatak tu keenih antacawwime
waytek too waqdi usun
yanqibeenih.
59, Nabiyow ama sadaqhat meklal
koo qaybissa munaafiqhiin Yallaa
kee kay farmoyta keenih teceemit
leeddaah Yalli nee xiqaah Yalli isi
muxxoh neh aceeleeh kay farmoyti
Yalli kaah yeceemik nee xaqmisele,
diggah nanu Yallih taaqat kee
Kay muxxoh sangella iyya mara
akkinnoonuy keenih aysuk ten.

60. Cagalah zaká kah tantacawwimem
tumaleelaay, tudagoytit kee
zakâ maalut taamita maraay,
islaamaninno kak qaagitan maraay,
hinnay iimaan digga kak faxan
maray lubbitte kak Islaam fan
xayyoysaana, naqoosâ currusiyyaa
kee magoyta elle tiqilsee maraay,
Yallih gitah tangicillee gaadileey,
gexsô numuy sakyi elle yiggirqe
kinni, tamah zakâ meklah madqay
Yalli moominiinil fardi abe kinni,
Yalli isi naqoosah meqem Yaaxigi
naggaara.

61. munaafiqhiinit Yallih Nabii
adá aba maray usuk aytiy isik
axcinnaanihim ankacsaah
nummaysa kaak iyya mari keenit
yan, Nabiyow keenik ixxic; usuk
siinih kayri aytî kal umaaneh aytiy
umaané ankacissa hinna, usuk
Yalla nummaysaah moominiin
kaah bahta xaagul ken naummaysah,
usuk siinik yeemene marah nacror
kinni, Yallih farmoyta adá abah
yan mari qansarissi ken hayta
digaalá lon.
62. Munaafiqhiin dirab xiibah Yallal
siinih xiibitta moomoniiney usun
sinni yaabat sin leedisaanaah
nummassaanamkeh, Yallaa kee
kay farmoyta usun leedisaanam
faxxintaah leedisiyya cakkisitak
raqtam usun nummah moominiinih
yan mara yekkeenik.

63. Ama munaafiqhiin Yallaa kee
kay farmoytah qaduwwi yakkeeh
ken amri cina num, toysa
diggah usuk Jahannam Girá
lem mayaaxigaanaa? usuk teetil
waarak, toh kaxxa mangacannaa
kee xixxibaane kinni.

64. Munaafiqhiin, suuray
munaafiqhannuk ken lubbittet
tanim keenih warissa sinnil
obsimtaamak meesitaanaah
cibbarsiman, Nabiyow keenik
ixxic:isin Yallih diinil anqasa!
Diggah Yalli isin munaafiqhannuk
qellissaanaah kak cibbarsimtaanam
siinik ayyaaqeleeh aybulleelek.

65. Nabiyow usun deedal kee kol
aban anqasak edde yaniinim ken
essertek diggah usun nanu uma
niya edde aallewayna walalah
furgatah walalak sugne axcelon,
Nabiyow Yallaa kee kay aayootaay
kay farmoytaa elle anqasak
sugteenim?keenik ixxic.

66. Munaafiqhiin buttay isin
diraabah xiibitak malkittaanam
maallinaay adda mawarsitina
nummah isin teemeneeniik lakal
koroositteenihik, siinik Yallal
gacteeh qafu esseritte buttah qafu
abnek aka butta siinik digaalenno,
diggah usun umeyniitih sugeeniih
Yallal gaceweenimih sabbatah.

67. Lab munaafiqhiin kee say
munaafiqhiinik gari garuk
keenik yaniih usun inki mara
umaanéh amrisaanaah maqaanék
waasanamal, cillaaleh (cinnaaneh)
maalu Yallih gitah yaceenimik
sinni gaboobi yabbixeenimil,
tokkel usun Yalla hawweeneeniih
Yalli isi racmatak hawwensime
mara ken abe, diggah munaafiqhiin
usun Yallih taaqatak yewqe mara
kinnon.

68. Yalli lab munaafiqhiin kee say
munaafiqhiiniiy, koros Jahannam
Giráh xagnise usun tet addal
waarak, is digaaláh xiqqi ken
hayta, Yalli isi racmatak ken
yeyxeereeh umman aggiriqqe
wayta digaalá lon Qhiyaamah ayró.

69. Munaafiqhiin buttay sin taama
siinik duma ambiya dirabboyse
marih taama celta, usun siinik
maqarah gibduk maaluu kee
xayloh siinik manguk sugen,
tokkel usun addunyak geen sinni
aftot hatkeeniih siinik dumi mari
isi aftot kah hatkennah isin sinni
aftot teetik hatakteenih, Yalla
dirabbossaanam kee deedalat
giiriseenih siinik duma sugte
ummatta kah edde giirisse innah,
woo mari usun addunyaay akeeral
taamoomi kak bayte mara, woo
mari usun fingqiteeh kasaarite mara
kinnon.
70. Tama munaafiqhiinih keenik
naharat warree marih xaagi
mamattoo? Nabii Nuuc maraay,
Qaad deqsitta kedóo kee Samuud
deqsitta kedóoy, Nabii Ibraahim
maraay, Madyan maraa kee Nabii
Luut maray magaalooli deerik
afah elle korte kinni, tama marah
inkih ken farmoytit baxxaqqa
itta astooti luk keenih temeeteeh
ken dirabboyseenih, tokkel Yalli
dulmih ken finqiseh mananna,
kinnih immay usun sinni nafsi
koroosannut yudlume marah sugen.

71. Lab moominiin kee say
moominiinik gari garuk
awlaytiitih yan, usun maqaanel
amrisaanaah, umaanek waasan,
salat soolisaanaah Zaká yaceeniih
Yallaa kee kay farmoytih amri
oggolaanah, woo marah yalli
nacroore-le, diggah Yalli mayso-li
naggaara.

72. Yalli lab moominiin kee say
moominiin jannootay weeqaytitte
guba kak gexxal xagnise usun tet
addal waarak, meqe dabooqay
qadni deqsitta jannootah addal
tanih ken xagnise, wohuk nabuk
raqtam Yallak leedaa kee kacanu
geyaanama, too edde yabne
niqmoota is kaxxa saami maqaanee
kee maffaafa.

73. Nabiyow korosut qeb seefit abaay
munaafiqhiinit arrabat ab, abinaa
kee maxco keenil iygibbidaay
keenih maxabbacoowin, keenik
orbeyna jahannama, is manxu
gacta gacsimeynaay ken
gacsimeyna.

74. Ama munaafiqhiin Rasuul xaafe
weeniih kaah umaamak tu axce
weenimih Yallal siinih xiibitan,
Yalli amahal ken dirabboysak
nummah usun koroosanni qangara
iyyeeniih usun yuslumeeniik lakal
koroositeenih, usun Rasuul qidimiy
gee woonu waana niyaaten,

Yallih farmoytaa kee Islaam

diinik qeemiteenimiy faxeweeni
malon, Yalli isi muxxok tut ken
gaddaliseeh kay farmoyti xannabak
ken xaqmisem akke waytek,
tokkel ama koros munaafiqhannuk
iimaan fanah gactek woh kayri
keenih akkeleeh woh aysuk keenih
raqta, iimaanat derre cabeenik,
Yalli qansarissa digaaláh ken
digaale-le addunyaay akeeral, usun
baaxô bagul awlaytuy ken wada
maloonuuy Qhiyaamah ayró uma
digaalá keenik waasa cateyna
malon.

75. Munaafiqhiin tumaleelak:Yalli isi
muxxok maalu neh yeceek diggah
nanu sadaqhat kaak aceennooh
meqe mari edde abam kaat
abennooh meqe marak, marak
teyna akkenno iyyaanamah Yallah
xagana cule mari keenit yan.

76. Tokkel Yalli isi muxxok maalu
keenih yecee waqdi, woo xagana
makeeniih woo maalul gaba
yigibdeeniih usun Yallaa kee kay
farmoytih amrit derre caben.
77. Tokkel Yalli ken uma taamáh
galtóh ken lubbittet luk sugen
munaafiqhannut munaafiqhannu
keenih ossam ken ciggiilise
Qhiyaamah ayró Yallat
ongoorowwu iyyaanam fanah,
usun Yalla kah xagnisen xagana
Yallak makeeniih neemeneh axcuk
dirab acayuk sugeenimih sabbatah.

78. Ama munaafiqhiin diggah Yalli
usun sinni nafsit qellisaanam
kee usun sittin fanal aban garay
yaaxigeh, diggah Yalli qellitti
ittam inkih yaaxigi kinnim
mayaaxigaanaa?

79. Ama munaafiqhiin moominiinik
catóh sadaqhat yacee mara
qaybissa, isi duddak sa tu geewaa
maral keenik anqassah, Yalli
usun aben anqasal ken galteleeh
qansarissi ken hayta digaalá lon
akeeral.

80. Nabiyow ama munaafiqhiinih
dambi-cabti esser hinnay dambi-
cabti keenih messerin, atu malcina
tabanih adda dambi-cabti keenih
essertaway tohul Yalli dambi
inkinnah keenih macaba, toh kah
kinnim diggah usun Yallaa kee kay
farmoytal koroositeenimih sabbata,
Yalli isi taaqatak yewqe mara cakkķi
gital tirri mahaa.

81. Munaafiqhiinik Yallih farmoyti
tabuuk gaaduh yewqeek gamadal
kay amri cineeh daffeyak raaqe
mari keenik sinni daffeynat
walliteh, sinni maaluuy sinni
nafsih Yallih gital yangicilleenim
mafaxinnoonuuy yinqibeenih,
mariiy marak niqnat mawqina ittak
iyyen, Nabiyow Jahannam gira
niqnah wohuk gibduk raqta keenik
ixxic, usun woh aaxiginnoonuy
Nabiik raaqak manannon.

82. Toysa ama munaafiqhiin Yallih
farmoytak abte raaqat dago wakti
addunyal tasuulay, akeeral maggo
wakti weqtay usun edde sugen
koroosannuu kee abak sugen uma
taamah galtoh.

83. Nabiyow Yalli tabuuk gaaduk
munaafiqhiin buttak tû fanah
Madiina koo gacseeh aka gaaduh
kô luk yawqeenimih idini koo
essereenik inkinnah wadiriik
yô luk matawqaanaay inkinnah
qaduwwit qeb yô luk mabtaana,
diggah isin naharsi adda daffeynat
leeddeenik raaqe marâ luk daffeya
(toh agabuvy, salaadaay, lakmisa
mara kinnuk) keenik ixxic.

84. Nabiyow keenik rabeh yan
marak inkinnah inki numul salat
maabinaay maagaqah magaqal
kaak masoolin, diggah usun Yallaa
kee kay farmoytal koroositeeniih
usun Yallih taaqatak yewqe marah
anuk rabeenik.

85. Nabiyow munaafiqhiin maaluu kee
ken xayloh manga massakaatin,
cagalah Yalli addunyâ manol ken
edde digaalaah ken roocitte usun
koroosannut anuk tawqem faxak.
86. Nabiil suuray Yallal eemenaay kay
farmoytâ luk jihaadah ingicilla
itta obsimtek munaafiqhiinik
gaddaliino leh yan mari idini koo
esseraah, daffeyak raaqe marâ luk
nee cabaay nanay nee ixxic iyyen.

87. Ama munaafiqhiin sinni nafsih
agabuu kee lakmisa maray
buxaaxil raaqâ luk raaqa mara
yakkeenimit leedeeniih dooriten,
Yalli lubbitte keenik alfeh gaaduh
Nabiî luk awqeweenimih sabbatah,
tokkel usun maaqaane sinnik edde
tanim mayaaxigan.

88. Kinnih immay ama munaafiqhiin
gaaduk raqtaamah Yallih
farmoytaa kee kaâluk yeemeneh
yan mari sinni maaluu kee sinni
nafsit Yallih gital yingicilleenih,
woo mari addunyal iisaa kee
xannabá leeh, akeeral Jannat
kee konnabá le, woo mari usun
yoffoofe mara.

89. Yalli moominiinih Qhiyaamah
ayró weeqaytitte guba kak gexxa
Jannoota massoyse usun teetil
waarak, toh kaxxa asallam kee
maffaafa kinni.

90. Barri qarabak hortá Yallih
farmoyta fan duudeway malkitak
temeete Jihaadak raaqaanamih
idini keenih yaceemkeh, Yallaa
kee kay farmoyta dirabboyse
mari jihaadak daffeyak raaqen
tu malkite kalah, ama marak
koroosite mari addunyal qidim
kee seewah ken orbisaanam ken
xageleeh akeeral qansarissa digaalá
ken xagele.

91. Idoolaay inti maleelaay lakmisa
maraay tumaleelak yattacceem
gee waa maral jihaadak daffeyak
Raaqaanamah dambi mayan, usun
Yallaa kee kay farmoytah iimaan
kee meqe taamá cagliseenik,
meqem abbaasita maray malkit-
le jihaadak Raaqaamah ken elle
kataatan giti mayan, Yalli dambi
cabti-li xuwawli.

92. Nabiyow jihaadah kô luk
gexaanamkeh ken edde Quukta
feereyna keenih taceemkeh kol
yemeete maray sin edde Quukaah
beyam siinih mageya kak itte
maray Rookah sinni intiitak ximo
rifak fooreel dambi mayan, usun
yaceenim gee weenimih sabbatah.

93. Nabiyow cagalah dambii kee
sahi gita edde-lem usun duudak
gaddaloolah anuk gaaduk kok
wadirroowaanamih idini koo
essera maray salaadaay agabuuy
lakmisa marâ luk Raaqaanamat
leedeeh ruffu iyyeeh Yalli aben
dambitteh lubbitte kak alfe mara
kinni, tokkel usun ellecabo sinnik
toomem yaaxige mara hinnon
jihaadak Raaqeenimih sabbatah.

94. Moominiiney tama munaafiqhiiniy
gaaduk siinik Raqte isin gactan
waqdi diraabah malkitih adda
siinih warsite le, Nabiyow keenik
ixxic: malkit neh mamaaqitina
nanu inkinnah sin ma-nummasnak,
nummah Yalli sin xaagitte nel
yeceeh sin adda neh warseh, sin
taama Yallaa kee kay farmoyti
sinni munaafiqhannuk gactaanam
kee hinnay kay amok kate
waytaanaah elle raqtaanam siinik
ablele, tohuk lakal Qellittem kee
tambulleem yaaxigî (Yalla kinnuk)
fanah gacsimetton Rabteeniik
lakal, tokkel yalli abak suggu
itteenim siinih warseleeh sin elle
galte-le Qhiyaamah ayró.

95. Tama munaafiqhiin Yallal siinih
xiibite-le isin gaaduk keenil
tandabben waqdi, Qafu keenih
abtaanaah wohul ken digaale
waytaanamkeh, toysa isin derre
keenit cabaay keenik exxeera,
diggah usun Najaasa kinnoonuuh
keenik orbeyna jahannam gira
kinnik, munaafiqhannuu kee
umaané abak sugeenimih galtoh.

96. Moominiiney ama munaafiqhiin
siinih xiibite-le leedaa kee kacnu
siinik geyaanamkeh, toysa isin
keenit leeddeeniih ken tikcineenik,
toysa diggah Yalli isi amrik yewqe
marat maleedaay mayakcina.

97. Barril madabah tan Qarab
koroosannuu kee munaafiqhannuh
magaalâ marak gibiduk raqta, diini
madqooqik Yalli isi farmoytal
oobisem Aaxige waanam ken
celtaah ixxuk lon nacror sinnaa
kee qolamak aben xexxaarah, Yalli
yaaxigi Naggaara.
98. Ama Barril madabah tan Qarab
Yallih gital yeceen maalu
digaalaay doroquh sinnil heenim
yakkaleeh wohuk beeta mari
keenit yan, moominiiney usun
balaa kee finqa siinih Qambaalan,
kinnih immay finqaa kee bala
keenil tadaaray, Yalli usun
iyyaanam yaabbi ken niyat tanim
yaaxigi kinni.

99. Ama Barril madabah tan
Qarabak Yallaa kee ellecaboh
ayról yaamine maray Yallih
gitah yaceeh yanim yallal isi
xayyossaah kay kacanu edde
geyaah kay farmoytih dooqa
edde geyamkeh tet haysita mari
keenit yan, Oobbiya!diggah tama
taamoomi yallal ken xayyossa,
Yalli isi Racmatah isi Jannat ken
culse-le, diggah Yalli dambi cabti-
li xuwawli kinni.

100. Yallaa kee kay farmoyta
nummaysaanam sinaamak
Naharat yookme marak
Muhaajiriin kee Ansaaraay
maqaanel ken kataate marat Yalli
leedeeh ken yikcineeh kaa kee
kay farmoytat aben taaqatah,
usun taaqat kee iimaanah Yalli
keenih yecee galtot leedeeniih
yikcineenih, Yalli Jannootay
weeqaytitte guba kak gexxa
keenih massoyse usun umman tet
addal waarak, toh kaxxa saami
maqaanee kee affaf kinni.
101. Madiinâ maraw!ama Barril
madabah tan Qarabak sin deraafel
yan marat munaafiqhiin tan,
Madiinâ marak munaafiqhiiniy
munaafiqhannul elle teedeeh
kaal arcte tan, Nabiyow atu ken
mataaxigaay nanu ken naaxigeh,
nanu namma adda ken digaalenno,
tohuk lakal Qhiyaamah ayró
kaxxa digaalâ fan gacsime-lon.

102. Madiinâ maraa kee tet deraafel
yan marak sinni dambitte
yeelemeeh edde nadaamiteeh
meqe taamaa (toobat kee aben
nadaama kinnuk) kee kalah uma
taama (Yallih farmoytih gaaduk
aben raaqiyya kinnuk) ittat
yesgellee mari keenit yaniih Yalli
toobat keenik oggoleh, diggah
Yalli dambi cabtili xuwawli.

103. Nabiyow ama yallal gace maray
meqe taamaa kee uma taama ittat
yesgelleh maaluk sadaqhatay
dambittek ken saytunnoysaah
arooca keenih fayya haa beyaay
dambi cabtih dooqá keenih
ab, diggah ku dooqá keenih
Racmataay lubbi satta kinnik,
Yalli ummaan dooqaa kee maxco
yaabbi ken niyat tanim yaaxigi.

104. Ama jihaadak Raaqe mari diggah
Yalli usuk isi naqoosak toobat
oggolaah sadaqhat raabitaah teetil
sinam galtam maaxaginnaa?
diggah Yalli usuk isi naqoosay
isil gactek toobat oggolaah, usuk
keenih xuwaw-li kinni.
105. Nabiyow ama jihaadak raaqe
marak Yalli kicnim abaay Yalli
niqbiimik exxeera Yallaa kee kay
farmoytaay moominiin sin taama
ablelek, isin Qhiyaamah ayro
qellittam kee tambulleem yaaxigî
(Yalla kinnuk) fanah gacsimetton,
tokkel Yalli isin abba haak
sugteenim siinih warsele keenik
ixxic.

106. Aka maray gaaduk Raaqey yalli
isi mekla keenih meklamkeh
wadirroysime Yalli ken digaalee
kee hinnay Yallal gaceenih gacim
keenik oggole akke-le, Yalli
digaalá cakkisita mara yaaxigi
abtol Naggaara.

107. Munaafiqhiinih yan maray
moominiin tu kalaa kee Yallal
aben koroosannuu kee moominiin
fan edde baxsoonuh Qhubâ
Masgid cabaanamkeh, dumaak
Yallaa kee kay farmoytat qeb
abe numih qambaaliyyah Masgid
haysiteeh xise mari usun Masgid
xisnet maqaanek sa edde fannem
mannu axcuk xiibitelon, Yalli
diggah usun dirableela kinnoonum
yaaxigeh.

108. Nabiyow atu woo Masgiidil (tu
kalah xissiime masgid kinnuk)
salaatah inkinnah masoolin,
diggah naharsi ayrook Yallak
meesil ekraarime Masgiidi
salaatah elle soltam kok
cakkisittam, ama Masgiidil
(Qhubâ masgid kinnuk)
najaasoosik ise saytunnossam
kicna labha kay addal tan, Yalli
tambullee najaasaa kee qellitta
najaasak isi nafsi saytunnoysa
mara kicnih.

109. Abeh yan xisne Yallak meesii
kee kay leedaa kee kay kacanu
edde gurrusak ekraare num kayrih
yayse innaa? hinnay isi xisne
radam faxa gafanak heerik amot
ekraareeh woo gafan Jahannam
Girát luk rade num yayseeh? Yalli
daalimiinih yan maray koroosite
tirri mahaa.

110. Ken (munaafiqhiin kinnuk)
xisney usun umaaneh xiseeni ken
lubbittet agaywaagat taniimik
makatta, ken lubbitte edde
iggiggiriqqi itta tet akke waytek,
ken qidee kee hinnay rabe
yakkeenim fanah, Yalli yaaxigi
Naggaara.

111. Diggah Yalli moominiinik
ken nafsittee kee ken maalu
xaamiteh diggah wohut usun
Jannat loonumuh, Yallih diini
fayya hoonuh kay gital qeb
abaana, tokkel usun koros
qidaanaah koros ken qiddah,
Yalli wohuh nummâ xaganah
ken xagnise Tawraataay, Injiil
kee Qhuraan addal, isih haysite
xagnih duudusiyyah Yallak iyyi
yayseeh? Num mayaysa.Toysa
moominiiney sinni tellemmoy
Yallâ luk abteenit ayti-kibbi
hayisaay teetit wallita, woo
tellemo is kaxxa maffaafak.
112. Ama moominiinih weeloola
dambittek yotoobeeh Yallal gaca
mara, qibaadá Yallah caglisa
mara, kulli caalatal Yalla faylisa
mara, Yallah sooma mara,
salaatah rukuuquuy sujuuduh gaca
mara, maqaanel sinam amrisaah
umaanek sinam waasa mara, Yalli
fardi keenil abem dacrisa mara,
Nabiyow ama moominiin Jannatal
aytikumus.

113. Nabii kee yeemeneh yan marah
maxiqtaay keenik mafaxximta
korosuh dambi-cabti esseraanam
keenil xayi mara yakken way,
diggah usun Jaciim deqsitta
Giráh mara kinnoonum keenih
baxxaqqa ittek wadir koroosannul
rabeenimih sabbatah.

114. Nabii Ibraahim isi abbay korostah
sugeh essere dambi-cabti kah
tekkem mali, Nabii Ibraahim
kaa kah xagniseh suge xagnih
sabbat akke waytek, tokkel
Nabii Ibraahim diggah isi abba
Yallih qaduwwi kinniih korostah
rabuwaam kaah baxxaqimte
waqdi bari kaak yekkeeh dambi-
cabti kaah esseraamak raaqeh,
diggah Nabii Ibraahim Yallat
kaxxam xaaqimaah nadaamitah,
usuk kaal baaheenimil kaxxa xiqli
kinni.

115. Yalli seehada tirri heek gamadal
makkoysam maaba kaak edde
meesitaanam kak faxximtam
kee diinik kah ceyitti iyyaanam
baxxaqqa keenih haam fanah,
diggah Yalli ummaanim yaaxigi
kinni.

116. Diggah Yalli qaranwaa kee
baaxô reedá-le, usuk isih faxam
yaynuwweeh isih faxam qidah,
Yallak kalah sinaamey hebeltoh
awlaytuy sin caagiidah abba
yakke mageytaanaay cateynay
qaduwwik sin cata mageytan.

117. Nummah Yalli Nabii kee
Muhaajiriniiy Ansaar deqsita
maray gibdi wakti tabuuk gaaduh
kaa kataatek keenik horták
lubbitte cakkik makkoote raarra
hayteek gamadal Yalli diggi ken
heeh ken maqarroyseh, tohuk
lakal Yalli toobat keenik oggoleh,
diggah usuk moominiinih
allaaqalli xuwaw-li kinni.

118. Yalli Ansaarak Yallih farmoytak
gaaduk raaqe marih sidocuy
toobat kak udurrutey rookah
baaxo farakkah lenna ciyah edde
bahha hayteeh ken nafsi keenil
ceyittiiy Yallal yaduureenimksa
Yallak edde rebsiman arac
aneewaam ismitti haanam fanah
yisbire maray, tohuk lakal Yalli
toobat kak oggole toobatal
yaadeenimkeh, diggah Yalli usuk
isi naqoosak toobat oggolaah
keenih xuwawli kinni.

119. Yeemeneh yan maraw Yallak
meesitaay iimaan kee xagni kak
nummale marâ luk nummale mara
tika.
120. Madiinah maraa kee barri
Qarabak ken deraafel yan marah
Yallih farmoyti gaaduh yawqe
wagqdi sinni buxaaxil daffeyak
raaqaanaah kay nafsik sinni
nafsih raacat gurrusaanam ken
maceltaay keenik mafaxxinta, toh
kah kinnim diggah usun jihaadal
Yallih gital bakaaraay, taqabiiy,
qulul ken maxaga, korosut iqta
naqabu kak culussa aroocat
mayaaqitaanaay Yallih qaduwwii
kee ken qaduwwik iisa mageyan
meqe taamay galtó edde geyaana
keenih edde tankuttube tet akke
waytek, diggah Yalli meqem abte
marih galtó mabaysa.

121. usun maaluk acuyyu haanam
tanbay taqanxay tu kak
mayacaanaay gexsol daqar mataban
galtó keenih elle tankuttube tet
akke waytek, Yalli ken meqe
taamoomiy abak sugeenik aysuk
raqta galtól ken galtamkeh.

122. moominiin inkih gaaduh tawqem
mafaxxinta, keenik kulli kedok
horta gaaduh macah awqe
waytaah keenik Nabiî luk gaaduh
gexe mari Yallih diini bartaah
usun gaaduk sinni mara fan gacan
waqdi, Yallih diini ken barsaanaah
umaanek ken meesiisaanaah
maqaane keenih yascasseen Yallih
digaalak cibbarsimaanamkeh.

123. Yeemeneh yan maraw korosuk
sin baaxól baaxo kak xayuk
raqta marâ luk keenik oomiyaay,
keenik qimbisa usun gibda siinik
geyoonay, diggah Yalli catoo kee
qokoluh isik meesita marâ luk
yanim ixiga.

124. Yalli Qhuraan suuraarik suura
isi farmoytal oobisek, toysa ama
munaafiqhiinik tama suura iimaan
miyyah siinik osisseeh ittak
iyya mari keenit yan anqasah,
tokkel Yallal yeemene marah
tu gactek tama suurah oobiyyi
iimaan keenih osseeh usun wohut
wallitaanah.

125. sorkocobbaxittet biyak-le (Yallih
diinit loonuh yanin agaywaaga
kinnuk) marah tugactek, toysa
tama suurah obtim usun luk sugen
munaafiqhannut munaafiqhannu
keenih osisseeh usun korosuh
anuk raben.

126. Tama munaafiqhiin diggah
kulli liggida inki adda akki
hinnay namma adda akki
mokkorimaanam mayablaanaa?
Qabar kee biyookal, tohuk
lakal usun munaafiqhannuk
Yallal magacaanaay usun wohul
kaskassoowa mara hinnon.

127. Qhuraanak suuray munaafiqhiin
qaybi elle yani obsimtek usun
Nabiî luk anuk mariiy mara fan
wagga keenik haak Muslimiinik
sin yable num maay yan?
adaffeynak ugutnamkeh ittak
iyyan, tohuk lakal fooraanah,
Yalli iimaanak lubbitte keenik
yayxaaray, diggah usun cakkit
rada maray cakki yaaxige akke
waanamih sabbatah.
128. Moominiiney nummah siinik
yan farmoyti siinih yemeete,
usuk gadaamaa kee gibdaabinak
sin geytam kaal gibdih, usuk sin
tirtoo kee sin caalatih maqaaneh
fayxih baakersimah, usuk
moominiinih allaaqalli xuwawli
kinni.
129. Tokkel Nabiyow ama koros koo
nummassaamat derre cabtek,
toysa atu marookitinaay Yalli
yoo xiqaah cakkil yaqbuden Yalli
mayan inki Yallak sa, anu dibuk
kaal kelte, usuk kaxxa Qarshih
Rabbi kinni ixxic kaak iyye Yalli.



1. Alif-Laam-Raa (edde faxem Yalli
yaaxige) amah Yalli karriqqi
hee kitaabih aayootay (Qhuraan
aayoota kinnuk) isi naqoosah
baxxaqqa hee kinni.

2. Nanu ama Qhuraan keenik
numuk teynal (Nabii Mucammad
Jcs kinnuk) wacyih
oobisnem sinaamal qajab tekkee?,
sinam Yallih digaalak meesiisaay
keenik Yallaa kee kay farmoytal
yeemene mara diggah usun meqe
taamak tatruseenimil sinni Rabbih
xaqul meqe galto loonumul ken
ayti kumus axcuk kaa rubnem
sinaamal qajab tekkee? Yallih
farmoyti ama Qhuraan keenil
yikriye waqdi koros diggah
Mucammad ġzakíķo baab
abeynaay usuk luk yemeete
Qhuraan baxxaqqa-le baaba iyyen.

3. Diggah sin Rabbi yallay qaranwaa
kee baaxó lica ayróh addat gine
kinni, tohuk lakal Usuk Qarshi
amol isi celta fayyah fayya iyye isi
ginô caagiida bicisak, Qhiyaamah
ayró hebeltô numuy shafaaqatta
aba mayan, shafaaqattah idini Yalli
kaah yeceek lakal akke waytek,
toh Yallaay sin Rabbik kaa uqbuda,
tokkel isin ama aayootaa kee tama
sumaqwal makaskassowtaanaa?
4. Qhiyaamah ayró madaara siinik
inkih Yalla fan takkeeh, tamah
Yallih xaganaay numma kinni,
diggah ginó qimbissaah tohuk lakal
tet gacissam Yalla kinni, yeemeneeh
meqe taamoomi abbaasite mara
qadaalatal galtamkeh, Yallih
inkittinaanel koroositeeh Kay
farmoytit dirabboyse mari
maqubul niqna kak gufti toofe
lee kee ken qansarissa digaala lon
koroositeenimih sabbatah.

5. Yalla kinni ayró diifu abteeh
alsá noori abteeh elle gexxa
mafdagoogi teetih caggudussem,
isin sanootâ loowoo kee cisab elle
taaxigeenimkeh, Yalli ama edde
yabba innem cakkik sa kah ginem
mali, Yalli isi dudda yaaxige marah
astooti baxxaqqa haa.

6. Diggah bar kee laqó ittal abta
ciggiltuu kee Yalli qaranwaa kee
baaxól ginni heemit Yallak meesita
marah kay dudda tascasse astooti
tan.

7. Diggah akeeral Nangaaraw
qaagitewaah addunyâ manot
leedeeh teetit satta iyye mari, usun
Naayootaa kee Nastootiy Ni dudda
tascassek garcit yan mara kinnon.

8. Woo marih orbeyná akeeral
girá usun addunyal abak sugen
umaaneh galtóh.

9. Diggah Yallaa kee Kay farmoytal
yeemeneeh meqe taamoomi
abbaasite marah ken Rabbi Jannatti
gita keenih yascasseeh tirri ken
elle haa, usun yeemeneenemih
sabbatah, sarra weeqaytitte kak
guba gexxa ruftole niqmat jannoota
ken culsa.

10. Ama moominiinik dooqá
Jannatal Ni Rabbow atu
saytunnitoh iyyaanama, Yallaa
kee kay malaykaay usun ittin
fanal aban salaamatta (nagaale)
salaamaqleykum iyyaanama,
ellecabô dooqá keenik ginô Rabbi
dudda le fayla-le iyyaanama.

11. Yalli sinam maqaaneh abitta
dooqa sissikuk keenik kah oggola
innah umaaneh sinnit aban abaaro
sissikuk keenik oggolak suginnay
caagid keenil meklimak yeneeh
fingitak yenen, tokkel Ni digaalak
meesite waah Nangaaraw akeeral
qaagite waa mara edde yanin
caddok tatur kee baditit edde ken
cabna.

12. seehadaytu gibda kaa xagtek
woo gibda kaak kallamkeh qaxah
inaaqitak hinnay daffeyak hinnay
soolak Nee kallaca, Tokkel woo
gibda kaak kalla waqdi kaa xagteh
tan gibdah nee kallaceweeh innah,
edde suge koroosannut warrayak
raaqa, tonnaah Yallal koroositaanam
kee kay Ambiya dirabbossaanamat
caddok tatre marah abak sugen
uma taamoomi keenit bilqisimteh.

13. Nummah siinik duma sugte
horaariy Yallih farmoytit
dirabbosse finqisneh sinni nafsi
koroosannut yudlumen waqdi,
nummah ken farmoytit Yallih
xaquk baxxaqqa itta astootii kee
sumaq keenih luk temeeteeh
usun wohul ken nummaysa mara
makkon, tonnaah umeyniitih
yan maray umaanet caddok tatre
tamannal galatna.

14. Tohuk lakal sinaamey baaxo
ciggiila mara sin abne bayisne
horaarih gamadal kah abtan inna
siinik nableeh sin taamoomil sin
galatnamkeh, meqe taama tekkek
hinnay uma taama tekkek.

15. Nabiyow ama koros kol oobisne
Qhuraanih Aayoota baxxaqqa
luk keenil tankirriyime waqdi
Qhiyaamah ayro rabak lakal
ugtiyyaa kee cisab yanim
nummayse waa maray Nangaaraw
qaagite waa ama Qhuraanak
kalah yan Qhuraanay Ni Yallitte
qaybise waa bah hinnay usuk elle
yan gurrak kaa abiddile tik iyyen,
Nabiyow anu inni nafsi le gambik
kaa abiddilem yok mafaxxintaay
yoh maxiqta, anu kalah kataatam
mayyu wacyih yol obsima Qhuraan
kataatam akke waytek, diggah
anu inni Rabbih amri cinek kaxxa
ayroh digaalak meesita keenik
ixxic.

16. Nabiyow Yalli faxinnay anu
ama Qhuraan siinil akriyak
mananniyooy Yalli yi arrabat
sin kaa aysaxxaguk mananna,
nummah anu ama Qhuraan yi
Rabbi wacyih yol oobisak duma
sin addal xer wakti sugek tokkel
isin sinni kas tamsissi hayteenih
ama Qhuraan yi xaquk aneewaam
cubbussu mahaytaanaa?keenik
ixxic.

17. Tokkel Yallal dirab ginnaasiteeh
hinnay kay Aayoota dirabboyse
marak dulmih iyyi gacaa?num
magaca, diggah umeyniitih yan
maray Yallih farmoytit dirabboyse
mayasillimaay mayaffoofa.

18. Ama koros Yallak kalah taniimiy,
tu keenik kale waytaah addunyaa
kee akeeral tu keenih xiqe wayta
yaqbuden, tamahim kah naqbudem
Yallih xaqul shafaaqatta neh
takkem keh iyyaanama iyyan,
Nabiyow keenik ixxic: isin
Yalli qaranwaa kee baaxol usuk
aaxigewaam kaah warissaanaa?
Yalli ama koros agleh kaat hayya
haytaamak saytunnooweeh fayya
iyyek.

19. Sinam inki ummattay inki diini
lek sa (islaam diini kinnuk) kah
sugtem mali tokkel itta weeniih
fixiixeenih gari keenik koroositeeh
gari keenik cakki diinil elle raaqe,
ku Rabbi isi ginok digaalat asissike
waamih qangara kaak taturteh suge
wannay ama addunyal elle Yalli
seehadâ fan mekelak yen, diini
caagidik itta elle waanamal.

20. Tama korosih cirdeynaani
Mucammadal zsa kay
Rabbik kay numma tascasse
astootiy tambullee macah kaal
obsime waytaah iyyan, toysa
Nabiyow cagalah qellitteemih
ixxiga Yallak sa num maliiy ni-
fan kee sin fan Yalli meklelek
qambaala! diggah anu siinî luk
qambaalak keenik ixxic!

21. Sinam (makki koros kinnuk) ken
gee gibdaabinih lakal nek yan
racmatah (rob kinnuk) temqo ken
tammosna waqdi usun too waqdi
Naayoota dirabboysaanaah teetil
anqasan, nabiyow ama korosuk
sin uma malah galtoh Yalli
siinit abu waa digaala sissikuk
raqta keenik ixxic, diggah Ni
farmoytiitiy (malayka kinnuk) sin
dacayrih rubna isin uma malah
Nastootit abtan dirabboysiyya siinil
taktubeeh sin elle galtenno.

22. Yalla kinni sinaamey barril
lac kee lacak kalah taniimiy
feertaanamkeh siinih gineh amol
sin beytam, Yalla kinni badal
doynik amol sin beytam, isin
doynikit sugtan waqdi, is ken
luk baddi amol meqe caacayat
gexxaah usun kaat (caacay kinnuk)
yafriceenih, garciik gibdi caacay
teetit yemeeteeh haffo kulli gambik
ken takkuqeeh keenit temeetek
diggah fingi maro keenit heem
yasmiteenih, tokkel usun aqbudak
sugen yallitte hawweenanaah
dooqa dubuk Yallah caglisan, Ni
Rabbow nanu taway edde nan
gibdaabinak nee naggossek ku
niqmatal koo faatita mara akenno
iyyan.
23. Tokkel Yalli tama gibdaabinittek
ken naggoysa waqdi, usun
too waqdi sinni koroosannuh
gacaanaah baaxô bagul cakki
gita cabba heenih cakki maliinoh
dulmii kee uma taamat baaxo
baysan, kee sinaamey cagalah
sin caddok taturih dambi siinil
gacaah isin tama addunyah manoy
tamarraqu wayta kinni edde
hataktaanam, tohuk lakal siinik
madaara Nee fanah takke, tokkel
isin abak suggu itteenim siinih
warasennooh sin elle galtenno.

24. Cagalah addunyâ manoo kee tet
maaluu kee tet bilhadat abtan
hidah ceelallo, Qaraanak oobisne
leey (Rob kinnuk) baaxok cooxuy
maggo afah yaniy ittat yengeley
seehadaa kee lac kak yakme
edde yoobokeh inna kinni, tama
baaxot Qaxaa kee bilhada teetit
tambulleeh Qobooruk sissin bisittet
bilqitak, Diggah tet le mari tet
dagitaah teetit yantifiqeenimih
dudda loonum yismiteenim
ekkelli haan waqdi, Namrii kee
Ni mekla coox kee buqrek teetil
taniimih baysah teetih tamaate,
bar akki hinnay laqo akki, tokkel
coox kee buqre kak daggimteeh
tiggiriqqime baaxoy coox kee
buqrek kimal inkinnah tu elle
suge wayte baaxoh inna tet abne,
tonnaah ama addunyal usun edde
hiddootaanam tamannal baytaah
finqitta, sinaamey tama addunyah
ceelallo baxxaqqa siinih kah hayna
innaah ninkittinaane tascasse
astooti cubbusaah elle kaskassoowa
marah baxxaqqa hayna.

25. Yalli isi Jannatay nagaynâ dabqa
deqsitâ fanah isi naqoosa seecaah
isih faxa mara massoowa gitâ
fanah tirri haa.

26. Yallal yeemeneeh kay qibaadá
yeymeeqe maray usuk ken kah
amrisem oggoleeh usuk ken kak
waaseemik waasime Jannat leeh
wohuk fulah isi Rabbih foocih
wagitto-le, ditii kee xixxibaane ken
foocitte mabuulta, too maray tama
weelot weeloysime usun Jannatti
mara kaal waarak.

27. addunyal koroositeeh uma taama
abe mari, usun abiten umaaneh
innah tanim galtok lon, qunxaanee
kee xixxibaane ken buulta, usun
Yallih digaalak cateynay ken cata
malon diti gibdah mudugih yan
barak tut foocitte keenik buulumteh
innah, woo mari usun Girá mara
usun teetil waarak.

28. Nabiyow cus! ginó inkih cisab
kee galtoh kobxisnu wayna ayró
(Qhiyaamah ayró kinnuk), tohuk
lakal Yallat agleytit hee marak
sin kee isin Yallak kalah Yallat
agleytiitih haak sugten Yallittek
sinni arac ibbixa keenik inna,
tokkel koros kee usun aqbudak
sugeenimih fan ittak baxisnah,
usun Yallat agleytiitih haak
sugen Yallitte isi aqbudak suge
marak bari takkeeh, isin nee
aqbudak sugteenim nanu Aaxigak
masuginninooy nee taqbudeenimih
Nanu sin mamrisinnino keenik itta.

29. Nee kee sin fan Yalli sumaaqah
xiqqi haa, isin neh abak sugten
qibaadák nanu garcit sugneemih
keenik itta ken Yallitte.

30. Too cisab aracal kulli nafsi
taamoomik tatrussu heemil
mokkorimah, maqaané tekkek,
umaané tekkek, usun inkih sinni
Rabbiy nummâ Yalla kinniy
qadaalatal mekla abâ fan gacsiman,
Yallak kalah diraabah ginnaasiten
yallittey aqbudak sugeeni keenik
bayteh.

31. Nabiyow ama korosuk ixxic:qaran
kee baaxók sin tarzuqhem
miyyaay? hinnay oobbaa kee
mabulwa tamlikem miyyaay?
rabteemik nuwwim tayyaaqeeh
nuwwiimik rabtem tayyaaqem
miyyaay? ginô caagiida bicissam
miyyaay? usun kol gacisak
wohim inkih abtam Yalla kok
axcelon, toysa isin Yallih digaalák
mamceesittaanaa? agleytit kaat
haytaanamak keenik ixxic.

32. Tokkel toh siinih abtam Yallaay
sin Rabbi, usuk cakki Rabbiy
qibaadá dibuk cakkķisīta kinni,
tokkel cakkik wadir finqak-sa maca
taniih?toysa isin cakki Rabbik
mannal daggawsintaanaa?

33. Ama korosuy cakki gitak
tewqe sinni koroosannut kah
warraytannah ku Rabbih qangaraa
kee mekla koroosite maral
nummatteh, diggah usun Yallih
inkittinaanee nummayse woonu
waanamah.

34. Nabiyow keenik ixxic:sin
yallittey isin taqbudeenik faxe
ginooy takkay gino suge waytik
qimbissah gintam teetik tanii
wohuk lakal woo gino qiddiiy
sarra tet uynuwwuwy is elle sugte
innah tet gacissam tanii?usun
wohul tugacsaanam maduudaanak
Nabiyow keenik ixxic:Yalla
kinni gino suge waytik gintaah
tohuk lakal tet qiddaah sarra tet
taynuwweeh gacissam, tokkel
isin cakki gitak deedal gitâ fanah
mannal daggawtaanaah?

35. Nabiyow ama korosuk ixxic:isin
Yallat agleytiitih haytan
numtinwwellittet sinaamah
cakki gitay massoowa tascassem
tanii?usun wohul tu gacsaanam
maduudaanak Nabiyow Yalla
kinni makkķoote num cakki gitay
massoowâ fanah tirri haytam,
Yallay cakki gita fan tirri
haannaa?hinnay sin Yallittey
tirri ken haan ken akke waytek,
isih tirri axce waytaah sinam
tirri hee waytaay? katayyu
cakkisittam keenik ixxic, toysa isin
Yallaa kee kay ginô fan mannal
massossaanaa?ahaay deedal
meklak tanih tan.

36. Ama korosuk maggo mari
akkalaay dareemuk sa kataatam
mali, usun numtinwwellu Yallah
haysitan waqdi, diggah akkal kee
dareemu cakkik xiqtam mali,
diggah Yalli ama koros abba
haytam inkih yaaxigeh.

37. Ama Qhuraan diraabah hebeltô
num ginnaasiteh baaham
matakkaay maduuda Yallak sa,
kinnih immay ama Qhuraan
Yalli isi ambiyal kaak duma
oobise kitoobah nummaysiyyah
kaa oobise, ama kitaabal Yalli
Mucammad ĝas ummattah
madqeemih baxxaqqaa kee addâ
fakoot elle yan, ama Qhuraan
usuk ginô Rabbih xaquk yanim
agaywaaga mali.

38. Wonna hinnak Mucammad
csak ama Qhuraan
ginnaasiteh maay iyyan? Nabiyow
isin kah ittan inna tekkek isin kay
inna leemik inki suura baaha,
Yallak kalah seehadaa kee ginnik
duddu haytaanamah seecitaay cató
keenit faxa ama ittaanamat numma
yacee mara tekkeenik keenik ixxic.

39. Wonna hinnay ama Qhuraan
naharak kaa yoobben waqdi,
kay aayoota cubbuse kalah,
kay addal tanim aaxige kalah
kaa dirabboysen, kitaabal kah
xagnisimen digaalá keenih amaate
kalah tet dirabboysen, keenik
naharsi ummatta Yalli keenit abe
meesisso kah dirabbosse innah,
tokkel Nabiyow daalimiinih yan
marak ellecabo kah tekke inna
wagitey! Yalli ken baysehik.
40. Nabiyow ku marak ama Qhuraan
nummassam keenit taniih
inkinnah kaa nummayse waytam
keenit tanih, ku Rabbi cirdih kaa
nummaysewaa maray baaxó baysa
keenik yaaxigeh.

41. Nabiyow ama koros koo
dirabbossek anu inni diinii kee
inni taama liyooh isin sinni diinii
kee sinni taama liton, tokkel isin yi
taamak bari kinnitoonuuh, anu isin
abtaanamak bari kinniyo keenik
ixxic!

42. Nabiyow ama korosut kuyab
kee ama Qhuraanay atu takriye
ankacsa mari keenit yan, kinnih
immay usun wohut tirri iyya mara
hinnon, tokkel atu aytimaleela
taysabbem duddaa? tonnaah atu
ama mara tirri haytam madudda
aytissinnah usun tucubbusaah
wohul qakkaloowa mara akke
weenik.

43. Ama korosut koo kee ku
nubuwwannih astootiy nummale
wagta mari keenik yan, kinnih
immay Nabiyow atu inti malecela
tirri haytam duddaa? tonnaah atu
ama mara tirri haytam madudda
usun bagi intiy cakki edde yableeni
Aalle weenik.

44. Diggah Yalli sinam tut mayadluma
umaane keenit ossee kee hinnay
maqaane keenik daggoyse
yakkeemit, kinnih immay sinam isi
nafsi isih tadlume koroosannuu kee
Yallih amri cinaanamat.
45. Nabiyow cus:Yalli ama koros
cisab kee galtoh kobxisah yan
ayro (Qhiyaamah ayro kinnuk)
usun wohuk duma addunyal
laqok dago waktik sa tusuge
weenih innah gacca iyyan ken
geeh yan gibdaabinih sabbatah,
addunyal usun mariiy mara
keenik kah aaxaguk suge innah
itta yaaxigeenih, nummah Yallih
angaaraw kee cisab kee galto
tanim dirabboysak suge mari
finqiteh, usun addunyal tirri iyyeeh
meqe taama abbaasite marah
masuginnon.

46. Nabiyow addunyal digaalak ken
kah xagnisnaamak tu koo aybullee
kee hinnay woh koo aybullee
kalah koo warrayse akkenno (raba
kinnuk) toysa ama namma caalatal
inkih ken caagid nee fan yaduure,
tohuk lakal ken taamoomiy usun
addunyal abak sugeenil Yalli
sumaaqah yaniih ken elle galtele.

47. Sinaamey siinik duma warrayya
itte ummatta inkih farmoytay
ken tirtóh rubsume le, tokkel ken
farmoyti Qhiyaamah ayro yamaate
waqdi, Yalli ken fan qadaalatal
mekla usun aben taamah galtól
andullume kalah.

48. Nabiyow ku marak koros koo
kee koo kataate mari A-nee kah
xagnissa Qhiyaamah ayroh digaala
maawaqadiiy?isin numma yacee
mara tekkeenik iyyan.
49. Nabiyow keenik ixxic : anu inni
nafsik umaané waasam maduudaay
tuxxiq kaah orbisam maduuda
Yalli faxa kaa akke waytek, kulli
ummatta waktiy qumri teetik
edde yamurruqele, qumri teetik
edde yamurruqe wakti yamaate
waqdi, toysa too waktik dago wakti
mawadirroysimaanaay, dago wakti
kaak mayaakuman.

50. Nabiyow ama korosuk ixxic:yoh
warisay Yallih digaalá bar siinit
temeetek hinnay laqó siinit
temeetek, toysa umeyniitih yan
mari digaaláh obtit kah qataatakam
macaay?

51. A-korosey digaalá siinil obtek
sarraa tet nummassaanam?Awayaa
isin tet nummassaanam?nummah
isin duma is amaate kalah teetit
qataatakak sugteenik.

52. Tohuk lakal koroosannut sinni
nafsi yudlume marak Yallih
digaaláy waartay amurruqe
wayta tammoysa keenik iyyan,
isin addunyal abak sugten uma
taamoomik sa elle galtimtaanam
litoonuu?

53. Nabiyow ku marak koros
Qhiyaamah ayróh digaalá koo
esserta, is nummannaa? Axcuk,
Nabiyow keenik ixxic:yeey, inni
Rabbil xiibita immay diggah is
nummaay agaywaaga mali, isin
Yallih digaalák yassaqqe mara
hinniton.
54. Diggah ummaan nafsiy Yallal
koroosite baaxô bagul duyyek
eneyyi ittam kayim akkinnay
fidah attacayyuk yen Qhiyaamah
ayroh digaalak, usun Yallih digaala
yablen waqdi kaxxa nadaama
qellissi haan addunyal Yallaa kee
kay farmoytit nımmayse weenimih
sabbatah, Yalli ken fan qadaalatal
mekla usun andullume kalah.

55. Oobbiya! Diggah Qaranwaa kee
baaxól eneyyi ittam Yalli lek,
oobbiya! Diggah Yalli Qhiyaamah
ayró cisab kee galtoh hee xagni
cakki kinniih raqmalik, kinnih
immay keenik maggo mari woh
numma kinnim mayaaxiga.

56. Diggah Yalli yaynuwweeh qidah,
isin rabteeniik lakal kaâ fanah
gacsimtaanaah taamak abba
hayteenimil sin galtele.

57. Sinaamey nummah ama Qhuraanay
elle kaskassowtaanay Yallih
digaala sin kassiisa sin Rabbik
siinih yemeete, usuk iggimaa kee
agaywaagâ dalkay lubbittet tanik
diwa kinni, makot gexxaanamak
tirtooy moominiiniy kaa kataatteh
nacrooro.

58. Nabiyow sinaamak ixxic :tirtóo kee
cakki diiniy siinih yemeete Yallak
muxxooy nacror kinni, toysa usun
tohut wallitoonay, tokkel Yalli
keenih kah seeca islaamaninnoo
kee Qhuraan kataataanam addunyâ
duyyê baxay usun kobxisaanay
baytak kayrih aysuk keenih raqta.
59, Nabiyow ama kol ooba wacyi
tangadde korosuk ixxic:yoh
warisay ama rizqhiy Yalli lac kee
buqreey wohuk kalah taniimik
siinih oobiseeh yeceey tu kak
caraamu abtaanaah tu kak calaali
abtaanah idini Yalli siinih yecee
innaa?hinnak Yallal dirab kee
deedal ginnaasittaanaa?keenik
ixxic.

60. Ama korosuy Yallal dirab
ginnaasitta Yalli keenil
carammoyseweem sinnil
carammossa, Yalli Qhiyaamah
ayro usun kaal ginnaasiten
diraabal maca keenik abuwaam
yakkaleeniih? dambi keenih
cabuwaam yakkaleenii? Maleey,
wonna hinnay Yalli digaalah urta
gira ken culsele, diggah Yalli sinam
amol maggo muxxo le Rabbi kinni,
addunyal digaalat keenik assissike
waa waqdi, kinnih immay keenik
maggo mari Yalli keenih abah yan
muxxol kaa mafaatitan.

61. Nabiyow atu isi caagiidak caagidik
teynal mageytimtaay Yallih
Qhuraanih aayoota matakriya, isin
hebeltô taamay abtaana manton,
uma taama tekkek hinnay meqe
taama tekkek, nanu siinî luk
naniih sin taamoomi dacrisna nee
akke waytek, isin woo taamoomit
cultaanaah abtan waqdi, ku
Rabbik baaxô bagul tumaqellittaay
qaraanal tumaqellitta qunaxa
xuuneyti qilsah gidek xabba
haanamaay wohuk qunxaamaay
wohuk nabam kaak maqellitta
baxxaqale kitaabih addal kutbeh
tan tet akke waytek (lawcal
macfuuz adda kinnuk).

62. Oobbiya diggah Yallih awliya
akeeral Yallih digaalah meesi ken
amol matanaay addunyal keenik
taturteemih marookitan.

63. Ama awliyah weeloola diggah usun
Yalla nummayseeh kay farmoyta
kataateeh Yalli ken kah amrisem
oggoleeh usuk ken kak waaseemik
waasimeeh kaak meesitak suge
mara kinni.

64. Ama awliya addunyâ manoo kee
akeeral ruffu ken haytam (jannat
kinnuk) aytikumah lon, Yalli hee
xagana mamakaay kay maxcooca
korsa mali, toh is kaxxa maffaafay
affaf kak wadirit raaqewaa kinni.

65. Nabiyow ama koros atu farmoyta
hinnito iyyaanamih maxcoo kee
usun ku Rabbit agleytit haanam
koo rookise waytay, diggah duddaa
kee baari addunyaay akeeral inkih
Yalli lek, usuk ken maxco yaabbi
ken taama yaaxigi kinni.

66. Oobbiya diggah Qaranwal
taniimiiy baaxol tanim Yalli lek,
ama koros Yallak kalah taniimiy
katattaah taqbude maatiyaay
agleytiitik'usun dareemuuy
deedalak sa kataataanam malon,
usun diraabat yaabaanamak sa
kalah iyyaanam malon.
67. Yalla kinni sinaamey bar taamâ
taqabik edde tastriicoonuh siinih
abtem, laqo tu edde tableeniih
rizqhi (quusi) edde gurrusuttoonuh
diifu siinih abtem, diggah tohut
cakki maabbah yab yaabbe marah
Yallih inkittinaane tascasse astooti
edde tan.

68. Yahuud kee Nasaara Yalli
baxa haysite itte, yalli wohuk
saytunnooweeh, usuk isik kalih
marak gaddali kinni, Qaranwal
tanim kee baaxol tanim inkih
usuk le, isin tama Yallal diraabah
ginnaasittaanamal sumaaqah
litoonum manton, isin aaxige
waytaanam Yallal diraabah
ginnaasitak usuk baxa-le ittaanaa?

69. Nabiyow diggah Yalli baxale
axcuk Yallal dirab ginnaasita mari
addunyaay akeeral mayaffoofa
ixxic.

70. Ama Yallal dirab ginnaasite
mari addunyâ bagul edde yanin
koroosannut dago hatkiyyah
hatke-lon, tohuk wadir usun
rabeeniik lakal nee fan gacan, sarra
akeeral girâ digaalay gibdi ken
tammoysenno Yallal koroositeenih
sugeenimî sabbatah.

71. Nabiyow tama Makki korosul
Nabii Nuuc xaagu akriyey usuk
isi marak iyye waqdi:yi maraw
anu sin addal abe daffeynaa kee
Yallih astootit siinit abe kassis
siinit yenbeeh yigibdeek, toysa anu
dibuk Yallal keltaah kaal kibalsitak
isin sinni caagiida bicsitaay
eggereereqa, isin sinni Yallittey
Yallat agleytiitih haytaanah seecita,
tohuk lakal sin caagid siinik qellita
caagid akke waay, tohuk lakal yot
abtoonu waytan digaala yot abaay
dago wakti yoh maqambaalina
keenik iyye.

72. Tokkel anu siinit aba seecoo kee
kassiisit derre cabteenik, toysa
tohul derre yot kah cabtan galtoy
sin essere mayyu yi galto numul
matan, Yallih xaqul tan tet akke
waytek, anu muslimiinik numuk
teyna akkeemih amrisime.

73. Tokkel Nabii Nuuc mari usuk
Yallak keenih luk yemeeteemil
kaa dirabboyseeniih, usun
koroosannuk makatinnon, tokkel
Nabii Nuuc kee kaâ luk yan maray
yeemene doynikit ken naggosneeh
raaqisne, woo marak baaxó ciggiila
mara ken abneeh Ninkittinaane
tascasse astooti dirabboyse mara
leet xuumusne, toysa Nabiyow
wagitaay cubbusey Nabii Nuuc
Yallih digaalak meesiise marak
ellecabo kah tekke inna.

74. Tohuk lakal Nabii Nuuc gamadal
farmoytit le marâ fanah rubne,
tokkel baxxaqqa itta astootiy
ken numma tascasse keenih luk
yemeeten, tokkel keenik duma
Nabii Nuuc mari dirabboyseemil
yaamine mara makkon, ama marih
lubbitte iimaanak kah alifne innaah,
umaanet caddok tatrinnaanih marih
lubbitte tamannal alifna.
75. Sarra woo farmoytiitih lakal
Nabii Muusaa kee Nabii Haaruun
Firqawnaa kee kay makaaban
fanah Nastooti luk ken rubne,
tokkel usun cakkķî fanah gacaanam
cineeniih kaxxamariiniteenih, usun
umeyniitiy Yallat agleytit haytay
baaxó bayissah sugen.

76. Tokkel firqawnaa kee kay marah
Ni xaquk Nabii Muusa luk yemeete
cakki ken yoofe waqdi, diggah ah
baxxaqqa le baaba iyyen.

77. Nabii Muusa ken maxcó qajjibsitak
iyyeh: cakki siinih yemeete waqdi
diggah ah baxxaqqa iyya baaba
ittaanaa?Baababeynit addunyaay
akeeral mataffoofa.

78. Firqawnaa kee kay makaaban
Nabii Muusak, atu nabbobti abak
sugte qibaadáy ken elle geynek nee
maktuh koo kee Haaruun nabnaa
kee reedá, masri baaxól sinim
takkemkeh neh temeetee? nanu sin
nammay farmoytit kinnitoonum
nummaysa mara hinnino iyyen.

79. Firqawni ummaan baababeynay
baab ixxiga le yoh baaha iyye.

80. Tokkel baababeynit Firqawnal
temeete waqdi, Nabii Muusa isin
akootaa kee cooxuk qambissoonu
waytaanam qambisa keenik iyye.

81. Tokkel usun sinni akootaa kee
coox qambisen waqdi, Nabii
Muusa diggah isin luk temeeteenih
qambisseenim baaba, diggah Yalli
kaa baysele diggah Yalli baaxo
umaanet baysa marih taama
mayaymaaqa keenik iyye.

82. Yalli cakki diggi haah arcisah, isi
qangor kee isi astootit deedalak
amo kaa ciggiilisak, umeynit woh
tanqibe way.

83. Tokkel Nabii Muusal teemeneeh
kaa katattem matan kay marih
samadak (israa, iil xaylo kinnuk)
horta akke waytek, usun Firqawnaa
kee kay makaaban digaalát
sinni mokkortaamak meesitak,
diggah Firqawni baaxô bagul
kaxxamariiniteeh, diggah usuk
koroosannuu kee baaxô baysat
caddok tatre marak numuk teyna
kinni.

84. Nabii Muusa yi maraw isin Yalla
nummayse mara tekkeenik, toysa
kaal kelitaay kibal kaal haysita, isin
Yallih amri oggola mara tekkeenik
keenik iyye.

85. Tokkel Nabii Muusâ mari:Nabii
Muusak nanu dibuk Yallal
kelitneeh kibal kaal haysitnek Ni
Rabbow daalimiinih yan maray
koroositeh iisa nek keenih maacin,
diinil nee mokkoraanamak iyyen.

86. Ni Rabbow Firqawnaa kee kay
maray koroositek ku Racmatah nee
naggos iyyen.

87. Nabii Muusaa kee kay toobokoyta
Nabii Haaruunul sinni marah
Masri baaxol dabqah elle gacan
qarway salat elle abaana haysitaay,
sinni qarwa salat elle abtan aroocah
haysita Qaduwwik meesitteenik,
fardi salat abaay soolisa, yeemene
mara iisaa kee jannatal aytikumusa
iyyaanamah wacyi keenil oobisne.

88. Nabii Muusa:Ni Rabbow diggah
atu Firqawnaa kee kay makaabanah
bilhadaa kee maalu addunyâ manol
teceeh, Ni Rabbow usun ku gitak
sinam makot beyoonuh catoh kaa
haysiteenik, Ni Rabbow ken maalu
bayissi duggu hayisaay lubbitte
keenik yaamineenimik kaluqqu
hayis, tokkel usun qansarissa
digaala ubullu haanam fanah ma
yaaminaanak iyye.

89. Yalli ken nımmayak Firqawnaa
kee kay makaabanat abten abaaró
siinik oggolimtehik, toysa sinni
diinil soolaay diggi ixxica, yi
xaganaa kee yi meesisso numma
kinnim Aaxige waa marih gita
makataatina keenik iyye.

90. Israa-iil xayloh bad baxisneeh kaak
ken tabisneh, tokkel Firqawnaa
kee kay qande dulmii kee caddok
taturuh ken katatte, Firqawna
xuumiyyi kaa geeh kaa matre
waqdi, diggah usuk (Yalla kinnuk)
israa-iil xaylo nummasse Yallak sa
Yalli aneewaamal anu eemeneeh,
anu muslimiinik numuk teyna
kinniyo iyye.

91. Firqawnaw awaay, manok
tobboodeeh rabi koh xayyoowe
waqdii Yallal taaminem! Nummah
amahak duma Yallih amri cinteeh
baaxo baysa marih numuh sugtek?
kaak iyye Yalli.
92. Firqawnaw asaaku ku xagaray
rooci sinni luk badak koo
naggoysennooh baaxok fayya-
le aracal koo heenno sinaamak
ķol ciggiila marah asta takkeeh
kot tekkeemil kaskassoowa mara
yakkeenimkeh, diggah sinaamak
maggo mari Ni dudda tascasse
astootik garcit yanin.

93. Nummah israa-iil xaylo meqe
dabqal oobisneeh ken hayne, meqe
rizqhiy (quusi kinnuk) calaalik
yani keenih necee, tokkel usun
diini caagidil itta mawannon
Nabii Mucammadal zsa
oobe Qhuraan keenih amma
iyyam fanah, Nabiyow diggah
ku Rabbi Qhiyaamah ayro usun
diini caagidik itta elle waak suggu
iyyeenimil ken fan meklele.

94. Nabiyow kol oobisneeh koh
warisnem numma kinniimik
agaywaagat tenek, toysa kok
duma Tawraat kitab kee Injiil
kitab yakriye mara esser'nummah
Nabiyow atu Yallih farmoyta
kinnitoomuh numma ku Rabbik
koh temeetehik, atu woh numma
kinniimit agaywaagita marih num
makkin.

95. Nabiyow Yallih inkittinaanee
kee kay dudda tascasse astooti
dirabboysa marih num makkin,
toysa atu kasaariteeh fingqite marih
num akkettok.
96. Diggah Nabiyow ku Rabbik
digaalâ maxco elle dabaqteeh
nummatte mari Yallih inkittinaane
ma nummaysa.

97. Usun (koros kinnuk) elle
kaskassoowan astootik kulli asta
keenih tamaate way qansarissa
digaala ubullu haanam fanah
tu keenih xiqa iimaanah ma
yaaminan.

98. Magaalol marak inki magaalah
maray yeemeneeh iimaan yinfiqe
mayan, digaala keenil obtak
naharal, Nabii Yuunus mara akke
waytek, tokkel usun digaalá
keenil obtam yismiten waqdi
yeemeneeniih Yallal gacen, tokkel
ken xixxibissa digaala fayya
keenik hayne addunyâ manol,
qumri keenik edde yamurruqe
waktî fanah ken hatkisne.

99. Nabiyow ku Rabbi baaxô marah
iimaan faxinnay Baaxô mari inkih
aamanuk yen, tokkel atu iimaanah
sinam dirkissaa? yaamine mara
yakkeenimkeh.

100. hebeltô nafsih yaaminem ma
takka Yallih idniiy kay fayxi
akke waytek, Yalli digaalaa kee
xixxibaane kay inkittinaanee
kee kay dudda tascasse astootil
kaskassoowe waa maral haa.

101. Nabiyow ku marak ixxic:wagitaay
cubbusa Yallih duddaa kee kay
inkittinaane tascasse astootik
qaranwaa kee baaxol tanim,
kinnih immay astootii kee

Yallih digaalak sinam meesissa
farmoytiitih mamaata tu ma xiqta
aamine waa marah.

102. Ama koros keenik duma warree
maral obte digaalah innah tan
digaalak-sa qambaltam maay
lee? Mali, Nabiyow keenik
ixxic : toysa isin Yallih digaala
qambaala, diggah anu siinî luk
siinil obta digaala qambaala marat
ayyok keenik ixxic!

103. Tohuk lakal Ni farmoytit kee
keenî luk yeemene mara korosul
obte digaalak naggosnah,
Nabiyow woo mara kah naggosne
innah koo kee koo nummayse
mara naggosnam cakkik nel tan.

104. Nabiyow sinaamak, sinaamey
anu fan sin kak seecah an yi
diinik (islaam diini kinnuk)
agaywaagitten sin tekkek, toysa
anu faxe caalatal isin Yallak
kalah taqbuden numtinwwellittek
tumaqbuda, kinnih immay sin
roocitte yayyaaqe inki Yalla
aqbude, anu Yallih inkittinaane
nummayse marih num akkeemih
amrisime keenik ixxic!

105. Nabiyow aka diinittek inkih
xabanah gacak isi nafsi islaam
diiniy massoowal soolisaay
Yallat agleytit haa marih num
makkin!iyyaanamah amrisime
keenik ixxic!
106. Nabiyow Yalla kalah tu koh
xiqe waytaah tu kok kale wayta
numtinwwellittek tumaqbadin,
tokkel atu toh abe koo tekkek,
toysa diggah atu Yallat agleyta
heeh isi nafsi koroosannut
yudlume marih num akkettok
kaak iyye Yalli.

107. Nabiyow Yalli gibdaabinaay
hinnay balak tu koo xagsek, toysa
too bala fayya kok haytam matan
Yalla akke waytek, Nabiyow Yalli
niqmoota koh yaceem faxe kaa
tekkek kay muxxo kok waase
mayan, Yalli woo muxxo isi
naqoosak isih kah faxa marah tet
yacee, Yalli usuk dambi cabti li
xuwaw li kinni.

108. Nabiyow sinaamak sin Rabbik
Yallih farmoyti baxxaqqa-le
Qhuraan siinih luk yemeete, toysa
iimaanal tirri siinik iyya num
cagalah isi nafsi tirri kah iyyam,
cakki gitak makkoote num, toysa
kay makkootiyyi kaa lafaah kay
nafsil yaduure, Anu sin dacriséy
sin amol yani hinniyo, anu Yallih
farmo sin gudduysa numû kalah
keenik ixxic.

109. Nabiyow wacyik kol
obsimtam kataataay, Yallih
diini guddussaamah kot garaa
gibdaabinal isbir, Yalli koo kee
ken (koros kinnuk) fan mekelli
haam fanah, Yalli usuk mekla
abba haa marak meklah yaysi
kinni.


1. Alif-Laam-Raa (edde faxem Yalli
Yaaxige), ama kitaabay (Qhuraan
kinnuk) Yalli Nabii Mucammadal
Åzafeáiķe oobisek Aayoota diggi
ittaah missal tan deedal kee
coocak, tohuk lakal kay addal
calaalii kee caraamuuy seehada kah
ceyitti ittam baxxaqimteh, Yallay
naggaarah yaniy adda yaaxigih
yanih xaquk.

2. Sinaamey ama Qhuraanak obtim
kee baxxaqqa kah tekkem, Yallak
sa tu aqbude waytaanamkeh
iyyaanama, diggah anu siinih
Yallih xaquk rubsume farmoytay
kay digaalák sin meesiisaah kay
meqe galtól sin aytikumsa kinniyo.

3. sinaamey isin sinni Rabbi dambi
cabti essera, tohuk lakal abten
dambit nadaamitak kaal gaca, usuk
addunyal meqe hatkissiyyah sin
hatkiselek rizqhi siinih farakka
haamal, muggaqsime waktiy
rabi siinih edde yamaate fanah,
kulli seehadaytuy meqe taamá
abbaasiteh Yalli isi muxxoh dudda
le galtó (jannat kinnuk) kaah
yacee akeeral, anu sin kah seecam
(imaan kinnuk) cinteeniih derre
edde cabteenik, toysa anu kaxxa
ayróh (Qhiyaamah ayró kinnuk)
digaaláy gibdik siinih meesita
keenik iyye Nabii.

4. Sinaamey rabteeniik lakal gacim
siinik inkih Yallâ fanah yakkek
Kay digaalák cibbarsima, Yalli
ummaan iimih dudda li kinni
rabteeniik lakal sin ugsaah sin
kobxisaah sin galtaamah.

5. Oobbiya! Diggah ama koros sinni
alilwat koroosannu qellissam,
usun Yallak ken alilwat tanim
qellisaanam akkaluk, oobbiya!Ama
koros mataaxiga sinni sarat
yambududen waqdi Yalli usun
qellisaanam kee yaybulleenim
inkih keenik yaaxigem, diggah
Yalli ken alilwat qellitti ittam
yaaxigi kinni.

6. Baaxô bagul ginok mutuccu ittam
matan tet rizqhi Yallal yan kaa
akke waytek, usuk is addunyal tan
waqdi madab teetik yaaxigeeh,
rabta waqdih arac teeetik yaaxigeh,
woh inkih Yallih xaqul yan
kitaabay (lawcal macfuuz kinnuk)
baxxaqqa iyyal kutbeh tan.

7. Yalla kinni Qaranwaa kee baaxóoy
ken addal tanim lica ayróh
addat gintem, wohuk naharat
kay Qarshi leê bagul suge, Yalli
taamâ maqaaneh siinik yayse
mara yaaxaguh sin mokkora,
Nabiyow atu ama korosuk diggah
isin rabteeniik gamadal nuwwuk
ugsan mara akketton keeenik
ittek, diggah koroosite mari ama
Qhuraanay atu nel takriye tu hinna
baxxaqqa iyya baab akke waytek
kok axcelon.

8. ama korosuk digaalá yimixxige
waktî fanah wadirrosnek anqasah
ama digaala oobiyyak maca tet
tayseedee axcelon, oobbiya! Woo
digaalá keenit tamaate ayró tet
keenik gutuqtaah waassam matan,
kulli kabuk usun elle anqasak
sugen digaalá maró keenit hayteeh
keenil obteh.

9. seehadaytuh nek yan niqmat kaah
neceeh kaa tammosnek, tohuk lakal
nanu too niqmat kaak seelabnek,
diggah usuk Yallih Racmatak
kaxxam yabboodi kay niqmat
kaxxam yangaddi kinni.

10. seehadaytuh gibda kaa geyteeh
kaa xagteek gamadal, nanu niqmat
kaah neceeh kaa tammosnek, too
waqdi usuk ceyaa kee gibda yok
katteh axcele, diggah usuk woo
niqmatat kaxxa batra li, kaxxa
hideynay sinaamal kaxxamariinita
kinni.

11. Kinnih immay gibdaabinak ken
geyteemil Yalla nummaysak galtó
kaak garrisak yisbireeh, meqe
taamoomi abbaasite mari, woo
mari usun Yallak dambi cabtii kee
kaxxa galtó lon.

12. Nabii Mucammadow ĝcaseńýķo
ku marak table koroosannuu kee
usun kot aban dirabboysiyyah
wacyik kol obsimtaamak usun kak
yaabbeenim faxe waanamak tu
cabtaah guddussam faxe waytam
takkeh, Atu toh maabinay Yalli
wacyih kol oobissi heem inkih
ken guddus usun faxoonay hinnay
faxe woonay, atu ama Qhuraan
ken guddussaamat alil kok ceytam
takkeh, koo dirabboysaanaah,
kadna (maggo maalu kinnuk)
macah kaal obsime wayteeh,
hinnay malaykatti macah kaâ

luk amaate wee usuk farmoyta
kinniimih kaah sumaaqitamkeh
iyyaanamih meesih, Nabiyow atu
wacyih kol obsimtem ken guddus
cagalah atu meesiisek sa kah
tantom mantuk, Yalli isi naqoosah
caagiidak ummaanim dacrise
kinnik.

13. Wonna hinnak ama koros Nabii
Mucammad frae ama
Qhuraan diraabah ginnaasite ittaa?
Nabii Mucammadow åzzaleýiķo
caagid isin kah ittan inna tekkek
kay inna le suuraarik tabna suura
ginnaasitak baahay, Yallak kalah
ginok duddu haytaanam seeca
tamahah sin cataanamkeh isin
ittaanamal numma yacee mara
tekkeenik keenik ixxic.

14. Tokkel Nabii Mucammadow
cgale koo kee kô luk yeemene
mari ama koros isin fan ken kak
sectaanam siinik cineenik, toysa
moominiiney isin ama Qhuraan
cagalah Yalli caglitah yan ixxigal
isi farmoytal obiseh yan kitab
kinnim ixiga, isin cakkil yaqbuden
Yalli anee waam ixiga inki Yallak
sa, tokkel isin Yallaa kee kay
farmoytih amri oggolteenii ?
15. Abinnaan taamát addunyâ manoo
kee tet bilhadá edde faxa mara
yekkeenik ken taamoomih galtó
addunyal elle keenih duudusenno
addunyal tu keenik kak daggoyse
kalah.

16. Woo mari (koros kinnuk) akeeral
Jahannam girák sa tu mali, usun
addunyal aben meqe taamah galto
akeeral keenik finqittaah, usun
abak sugen taama deedal kinni,
Yallah tet abeweenimih sabbatah.

17. Seehadaytuy (Nabii Mucammad
{cagate kinnuk) elle yeemeneh
yaniimil isi Rabbik baxxaqqa
le sumaaqih bagul yaniy, Yallih
xaquk aka sumaaqite (jibriil
kinnuk) usuk numma yaceemih
kah sumaaqite kataatee kee kalah
tama Qhuraan duma Yalli Nabii
Muusal oobise kitaabay tawraat
kinniy kaal yeemeneh yan marah
meqe katayyuu kee nacror kinni
nummaysaa kee addunyâ mano
kee tet bilhada gurrusa numih
inna maay kinni usuk? hinna, woo
maray tama weeloolat weeloysime
tama Qhuraan nummaysaah
kaal taniimil taamitah, toysa
usun jannat culaanah, koros
buttaatiy koroosittey Nabiil
koboxxeeh hawisse ama Qhuraanal
koroositteh, toysa keenik xagni
jahannam gira kinni, toysa
Nabiyow atu ama Qhuraanak
agaywaagat yan num makkin,
diggah usuk (Qhuraan kinnuk) ku
Rabbik yan cakki kinnik, kinnih
immay sinaamak maggo mari kaa
ma nummaysa.

18. Yallal dirab ginnaasite marak
dulmih iyyi gacaah? num magaca,
woo mari Qhiyaamah ayró
sinni Rabbil xayyoysiman Yalli
ken taamoomil ken galtankeh,
Malaykaa kee ambiyak sumaq mari
iyyah: ama mari addunyal sinni
Rabbi dirabboyse mara (koros
kinnuk) axcuk keenil sumaaqitan,
oobbiya! Daalimiinih yan mara
Yalli ken yinqibeeh usuk isi
Racmatak ken yayxeerem keenil
tan.

19. Ama daalimiinih yan mari sinam
Yallih gitaa kee cakkik waasaah
usun tama giti makkķoote gita
yakkem kaak faxan, usun akeerâ
dabqal koroositaanaah, ugut kee
galtó tanim manummaysan.

20. Woo koros Yalli addunyal ken
digaalam faxek kollay usun kay
digaalak kudimil kaak yassaqqe
mara mayakkan, usun awlaytiitiy
Yallih digaala keenik catta malon,
jahannam girah addal digaala
keenih dirribsimtah, woh kah
kinnim usun Qhuraan cakki
maabbah yaabbeenim duudak ma
suginnoonuuy, Yallih duddaa kee
kay inkittinaane tascasse astooti
abaluk ma suginninon.

21. Woo mari usun Yallal dirab
ginnaasiteenimih sabbatah
addunyaa kee akeeral sinni nafsi
finqiseenih, Yallittek diraabah
ginnaasiteenih sugeenim keenik
bayteh.

22. Nummaak diggah usun akeeral
finqah sinaamak gacak raaqa mara
kinnon.

23. Diggah Yallaa kee kay farmoyta
nummayseeh meqe taamoomi
abbaasiteeh sinni Rabbih yuqunxee
mari, woo mari usun Jannatti
maraay usun kaal waaran.

24. Koros buttaa kee moominiin buttah
ceelallo inti maliy tu ablewaa
kee ayti maliy tu aabbewaa kee
inti leeh ayti le numih innak,
ama namma butta ceelalloh
maay missowta? mamissowta,
toysa amahal kaskassowteenih
macubbussaanaa?

25. Nummah Nabii Nuuc le marâ fanah
kaa rubne, tokkel usuk diggah anu
Yallih digaalák siinih baxxaqqa-le
meesiisey edde rubsumem siinih
baxxaqqa haa kinniyo keenik iyye.

26. Anu sin kah amrisam Yallak sa
tu aqbude waytaanama, diggah
anu isin Yalla qibaadál inkittoyse
wayteenik sinam qansarissa
digaaláh ayrok (Qhiyaamah ayró
kinnuk) siinih meesita keenik iyye.

27. Tokkel Nabii Nuuc maray
koroositek abbobtih yan mari:nanu
ninnah yan seehadaytuy ni bislek
sa koo kah nablem mannuk nek
fanaak wacyi mannal kol oobee?
nek mangacannah yan maray
annaak cubbuse kalah koo kataate
akke waytek, abbobtih yan

marak koo katattem ma nablak
kaak iyyen, hebeltô muxxoy

nek edde muxxuttaana siinik
manabla, wonna hinnay isin (Nabii
Nuuc kee moominiin kinnuk)
warsitti haytaanamal dirab leela
kinnitoonum siinik nakkale keenik
iyyen.

28. Nabii Nuuc yi maraw yoh warisay
inni Rabbik baxxaqqa iyya
sumaaqay sin fanah edde emeetee
kee kay xaquk yan nubuwwannuy
yoh yeceeh bagul eneeh woh
siinik qellittek, yi nabuwwanuu
kee anu sin fan luk emeete diinih
sin dirkisnam maay bictaah isin
woh niqibuk angadduk?nanu woh
mabnaay wohul sin ma dirkisna
iyye.

29. Nabii Nuuc isi marak yi maraw
anu Yallih farmó sin gudduysaah,
kaa inkittossaanamah siinit aba
seecol galtóh maalu sin elle
messera, anu inni galtó numul
messera Yalla akke waytek,
anu yeemene mara xiiriya num
hinniyooy woh yi caagid hinna,
diggah usun (moominiin kinnuk)
Qhiyaamah ayró sinni Rabbit
angooroweloonuuh kay xayna
geelon, kinnih immay anu isin
Yallal yeemene mara xiiriya yok
ittan waqdi ken caddi aaxige waa
marah sin able keenik iyye.

30. yi maraw anu moominiin
xiiriyek Yallih digaalák iyyi
yoo cataa? toysa isin edde tanin
hoxa cubbussu hayteenih elle ma
kaskassowtaanaa? keenik iyye.

31. Yallih kadnoonih maali yi xaqul
yani siinik maxca, qellittem aaxige
siinik maxca, anu Malaykattu
kinniyo siinik maxca, moominiinik
sin intiita burutta mari usun aban
meqe taamoomil Yalli galtó keenih
mayacaa maxca, ken lubbittet
tanim dubuk Yalli yaaxige, toysa
diggah anu moominiinik toh exce
yoo tekkek isi nafsi yudlume marak
numuk teyna akkeyyo keenik iyye.

32. Nabii Nuuc mari:Nuucow nummah
nee giddiyteeh nee giddissam
teymeggeehik, toysa nee kah
xagnissa digaalá baahey numma
yacee marih num tekkek kaak
iyyen.

33. Nabii Nuuc: isi marak cagalah
digaalá siinih bahtam Yalla kinni
isih faxa waqdi, usuk sin digaalam
faxek isin kay digaalák yassaqqe
mara hinniton keenik iyye.

34. anu iimaanah siinit aba fayuu
kee seeco tu siinih maxiqta, anu
iimaanah sin faysaah sin seecam
faxaway, Yalli sin makkoysaah
sin finqisam faxê kollay, usuk sin
Rabbiiy isin kaâ fanah gacsimetton
cisab kee galtóh.

35. Hinnak Nabii Mucammad
Jcsakeýķe marak koroosite mari
Mucammad ġa ama
Qhuraan ginnaasiteh iyyaa?
Nabiyow anu ama Qhuraan
diraabah ginnaasite yoo tekkek,
toysa yi dambi yol yaniih, anu
nummat yaaba num ekkek,

toysa umeynit siiniiy anu sin
koroosannuu kee isin abtan
umaanek bari kinniyo keenik ixxic.

36. Yalli Nabii Nuucul wacyi oobise
kay maral digaalá nummatte
waqdi, diggah ku marak num
mayaamina duma nummah keenik
yeemene mara akke waytek, toysa
usun koroosannuu kee kot abak
sugen dirabboysiyyih sabbatah ma
rookitin iyyaanamah.

37. Yalli Nabii Nuucul wacyih oobisem
doynik Ni dacayrii kee Nanu koh
elle nascasseeh koo elle barisna
innal tet bicis iyyaanamah, ama
ku marak isi nafsi koroosannut
yudlume marih catóh yô luk
mayaabin, diggah usun maggo leet
xuumumuwaa mara kinnon kaak
iyyaanamah.

38. Nabii Nuuc doynik bicisak
kay marak kaxxa mari kaal
dardarinnaanih waqdi kaal
anqasah, isin a saaku Yallih xagni
numma kinniimit liton iggimah nel
abtan anqasah, toysa diggah nanu
isin nel kah anqassan innah nanu
beera digaalah leet xuumuntan
waqqdi siinil anqasenno keenik
iyye.

39. Yallih amri yamaate waqdi
xixxibissa digaala addunyal kah
tamaate mara sarrah aaxigetton
nee kinnik sin kinnim, akeeral
umman amok kate wayta digaalay
aggiriqqee wayta elle obtu wayta
mara sarrah aaxigetton nee kinnik
sin kinnim.

40. Nabii Nuuc marih finqah Namri
yamaateeh Nuufek lee goomaaxak
tawqe waqdi, toh digaalâ mamuutih
astay Nanu Nabii Nuucuh warisne
kinni, lac kee alwaay, seehadaa kee
haadak kulli qaynatak labtii kee
saytiyá doynikit korisaay, ku buxah
marak yeemene mara teetit koris
kaak inne, fingitoonu waanamah
digaalâ maxco kak tookomeeh
elle nummatte mara akke waytek,
ku marak yeemeneeh koo kataate
mara doynikit koris kaak inne,
Nabii Nuucû luk dago marak sa
teemenem matan.

41. Nabii Nuuc isê luk yeemene marak
doynikit kora teetik gexo leê bagul
Yallih Migaaqal takkeeh, idyaa kee
dabqiyyi teetik Yallih Migaaqal
yakkek, diggah yi Rabbi dambi
cabti li xuwaw li kinni keenik iyye.

42. Is (doynik kinnuk) fayyah
qaleeláh inna le haffót ken beyak
gexak, Nabii Nuuc isi baxay
moominiinik xabanah yewqeh
sugeh seece:yi baxaw doynikit nê
luk koraay Yallal koroosite marâ
luk gace num makkin, ken luk leet
xuumumettooh finqitettok kaak
iyye.

43. Nabii Nuuc baxi isi abbak:anu qalê
fanah kelteyyooh tet eleeliteyyo
leet xuumumaamak is yoo
cattankeh iyye, kay abba kaal
gacisak:ta saaku Yallih amrii kee
kay meklak sinam caté mayan,
usuk kah nacroore mara akke
waytek kaak iyye, Nabii Nuuc
kee kay baxih fanat kaxxa haffó
raddeeh, tokkel kay baxi leet
xuumume marih num yekke.

44. Nabii Nuuc mari fingiteek lakal
Yalli baaxok:baaxoy isi lee fuuqaay
Qaraanow isi rob eysed iyye, lee
fuuqumteeh aqut gexxeeh caagid
Nabii Nuuc marih finqat gaba
kaleeh doynik Al-Juudiyyi deqsitta
qaleh xaqul teede, Yalli daalimiinih
yan maray Yalla nummayseweeh
umaanet caddok tatrel finqaa kee
Yalli isi Racmatak ken yayxeerem
keenil tanay iyyen.

45. Nabii Nuuc isi Rabbih seeceeh, yi
Rabbow yi baxi yi buxah marak
numukteynaay, diggah yoo kee yi
buxah mara finqaa kee xuumiyyak
naggossu waytaamah xagana yoh
culteeh, diggah ku xagni nummâ
xaganak yi baxa yoh naggos, Atu
meklaabak meklah yaysi kinnitok
iyye.

46. Yalli Nabii Nuucuk iyyeh:Nuucow
diggah ku Baxi ku Buxah marak
Naggoysu waamah xagana koh
kah cule marat mayan, diggah
kay taama uma taamâ kalah
meqe taama hinna koroositeemih
sabbatah, toysa atu ixxiga kak aalle
wayta caagid yoo messerin, diggah
Anu koo kassiisaah fayu koh aceek
iggima le marih num takkeemik
kaak iyye Yalli.
47. Nabii Nuuc:yi Rabbow diggah
anu ixxiga kak aalle waam koo
esseraamak koo maggansita, dambi
atu yoh cabewayteeh, atu yoh
nacroore waytek finqiteeh kasaarite
marih num akkeyyo iyye.

48. Yalli Nabii Nuucuk iyyeh :Nuucow
doynikik baaxô fanah ob, koo kee
ummattak kô luk yan maral nek
nagaynan kee amaanaay maggo
kayritte luk, ummattay rabi keenih
amma iyyam fanah addunyâ manol
hatkisnu waynay sarra Qhiyaamah
ayro nek qansarissa digaala geytu
wayta tan.

49. Nabii Mucammadow too Nabii
Nuuc kee kay marak kol maaqné
xaagi usuk qellitte xaagittey
wacyih kol oobisna kinni, atu ama
xaagu aaxaguk masuginnitooy ku
mari aaxaguk masuginna tama
Qhuraan kol oobisnak duma, toysa
ku mari kot abah yan adáa kee
dirabboysiyyal isbir, diggah meqe
ellecabo addunyaa kee akeeral
Yallak meesite marihim kinnik.

50. Qaad deqsita marah ken
toobokoyta Nabii Huud keenih
rubne, usuk yi maraw Yalla
dibuk uqbuda kaak sa qibaadá
cakkisita Yalla mantoonuk
qibaadá kaah caglisa, isin Yallak
kalih iimiy Yallat agleh diraabah
ginnaasitteeni diraabâ kalah tu
hinna keenik iyye.

51. Nabii Huud yi maraw anu Yallâ
fanah siinit abah an seecol galtó
siinik messera, anu siinit aba seecol
yi galtó numul matan yoo gine
Rabbi akke waytek, tokkel isin
ma kaskassowtaanaa? cakkii kee
deedal ittak baxisak keenik iyye.

52. Nabii Huud yi maraw Yallak dambi
cabti esserita, kaal koroositteeniih
agleytit kaat hayteenimih sabbatah,
tohuk lakal isin abten dambik kaal
uduura, tokkel isin toh abteenik
ittallakleh rada maggo rob siinih
ruubeleeh, sin maqarat maqar
siinih osselek, isin anu sin kah
seeca iimaanat derre cabteeniih
umeyniitih yan maray edde yanin
koroosannuu kee uma taamah
baguk katewaa makkina keenik
iyye.

53. Nabii Huud mari: Huudow atu
Nabii kinnitom tascasse astay
baxxaqqa itta neh ma baahinnitooy,
nanu ku maxcoh sabbatah nanu
aqbaduk sugne Yallitteh qibaadá
caba mara hinnino, atu warsitta
nubuwwannul koo nummaysaah
koo katya mara hinnino kaak
iyyen.

54. Nabii Huud mari:Huudow atu tet
(Yallitte kinnuk) qibaadak nee
waasseemih sabbatah Ni Yallittek
garab koo gaynaqeeh (yiqintireeh)
koo cabboyseh inna nee akke
waytek kalah kok innam mannu
kaak iyyen, Nabii Huud keenil
gacisak : diggah anu axceh aniimil
Yalla sumaaqisaah isin Yallat
agleytiitih haytaanamak anu bari
kinniyoomuh sin sumaaqisak isin
yoh sumaaqita keenik iyye.
55. Tokkel isin Yallak kalah Yallitte
takkaleeniih taqbuden Yallittee
kee sin uma malah yoh malisaay tu
yok kaltaanam duddeenik tu yok
kalaay inti Ramacca haanah gide
yok mawadirroysinaay, yoh ma
qambaalina keenik iyye.

56. Anu diggah Yallal kelta, usuk
yi Rabbiiy sin Rabbi kinniih
usuk kullim yamlikeeh kay amri
maleh tu yoo maxagtaay usuk
kulliimih qamal geyto le Rabbi
kinni, toysa rooci eelli haytaamay
baaxô bagul mutuccu itta matan
Yalli tet yamlikeeh amol teetik
yan kaa akke waytek, diggah yi
Rabbik madqaay mekla cakki
gital takkeeh, meqem abte num
maqaanel galtaah umam abte num
umaanel galta keenik iyye.

57. Tokkel isin Yallih inkittinaanee
kee cakki gitay anu sin kah seecat
derre cabteenik, toysa nummah
anu edde rubsume farmó sin fan
baaheeh sin gudduyseh, isin Yallay
sin gine nummayse wayteenik
usuk sin bayseleeh siinik kalah aka
maray sin dabooqaa kee sin maalu
nagaruwaa baaheleeh ciggiilise
leeh isin Yallak tu makaltan,
Diggah yi Rabbi ummaanim
dacrise kinniih isin yoh lowtan
umaanék usuk yoo dacrise le
keenik iyye Nabii Huud.

58. Nabii Huud marih digaalah Namri
yemeete waqdi, Nabii Huud kee
kaâ luk yeemene mara finqak
naggosneh nek yan Racmatah,
woo gibdi digaaláy Nabii Huud
marak aamine wayteemil obtek
Nabii Huud kee kay marak kaal
teemenem naggosneh.

59. Toh Qaad deqsita maray (Nabii
Huud mara kinnuk) sinni Rabbih
inkittinaane tascasse astootil
koroositey kay farmoytiitih amri
ciney kulli kaxxa mariinoliy
cirdeynah yaniy cakki cina kataate
mara kinni.

60. ama addunyaa kee Qhiyaamah ayro
Yalli isi naqabuu kee isi Racmatak
yaxxeereenim ken katayse,
oobbiya!Diggah Qaad sinni Rabbil
koroositteeh kay farmoytit cinteeh
ken dirabbosseh, Oobbiya!Yallih
Racmatak yaxxeereenim kee fingi
Nabii Huud mara Qaadal yanay.

61. Samuud deqsita marah ken
toobokoyta Nabii Saalih rubne,
tokkel usuk keenik :yi maraw
Yalla dubuk uqbuda kaak sa cakkil
taqbuden Yalla mantoonuk, kaa
kinni qimbok baaxok sin gintem
sin abba kinni Nabii Aadam burtak
gineemil, tet xisaah teetil dabqah
gaca mara sin abek, toysa usuk
dambi siinih cabam kaal esserita,
tohuk lakal kay amri oggolak kaal
gaca, diggah yi Rabbi qibaada
kaah caglise maral xayiih kaa
xaaqiteenik dooqa keenik oggolah
keenik iyye.
62. Samuud deqsita mari sinni Nabii
Saalicik: saalicow nanu nummah
tama atu nek ittah tan maxcok
duma atu naddal amri kak oggolan
abba takkem kak qaagitan numuh
sugte, atu Nabbobti aqbudak
sugtem naqbudeemik nee
waassaa? diggah nanu Yalla dibuk
naqbudeemih atu net abta seecok
agaywaagaa kee agaagulut nanno
kaak iyyen.

63. Nabii Saalic:yi maraw yoh warisay
anu inni Rabbik baxxaqqa iyya
sumaaqih bagul eneeh, usuk isi
xaquk nubuwwannu yoh yeceek,
toysa anu kay amri cineeh usuk
yoo edde ruube diinii kee farmo sin
gudduyse week, toysa kay digaalák
iyyi yoo catelee? tokkel isin cakkķi
gitak makot yoo beytaanam kee
kayri gitak yoo tayxeereeniih yi
meqe taama yok bayissaanaah
fingissaanamak sa isin yoh
osissaanam manton keenik iyye.

64. Nabii Saalic:yi maraw tah Yallih
aláy usuk anu Nabii kinniyooh
cakkih sin seecaamih astá siinih
abek, toysa Yallih baaxól takamay
taaqabay tet ixxicaay tet caba,
umaanéh tet maxagina, toysa isin
umaaneh tet xagteenik Yallak xayi
digaalá sin xageleeh sin aatukele
keenik iyye.

65. Tokkel usun Nabii Saalic
dirabboyseeniih, alák arqó
kaleeniih tet yusguudeenih, tokkel
Nabii Saalic sidiica ayróh gide
sinni Qarwal hataka, tohuk wadir
digaalá siinil oobeleeh toh Yallih
xaganay dirab sinni keenik iyye.
66. Tokkel Samuud deqsita marah
digaalah Namri yemeete waqdi,
Nabii Saalic kee kâ luk yeemene
mara finqak naggosneh Nek yan
Racmatah, woo ayróh (usun edde
fingiten ayró kinnuk) xixxibaanee
kee mangacannak ken naggosneh,
diggah Nabii Mucammadow
Jcsakeiķge ku Rabbi usuk
Qandeliiy, atka kaak gibdiih isi
Reedal kulliimik maysó li kinni.
67. Samuuduk isi nafsi koroosannut
yudlume mara kaxxa xongoloy
sorkocobbaxa baxissat ken
finqisneeh, sinni dabooqah addal
rabe maray bargey afak addah
yaniy angoyyi sinnih maacisen.
68. Usun sinni dabooqal wohuk duma
dabqah gaceweeniih inkinnah teetil
sugeweenih innah gacca iyyen,
oobbiya!Diggah Samuud deqsita
mari sinni Rabbil koroositeeh
kay dudda tascasse astooti
yengeddeenih, Oobbiya!Yallih
Racmatak yaxxeereenim kee fingi
Samuud deqsita maral yanayik.
69. nummah Nabii Ibraahimî fanah
Malaykak ni farmoytit iscaaqh
deqsita baxi kaah yaabakuwaamah
kaa aytikumussamkeh tet rubneeh
kaal temeeteeh, usun Yallih
salaąamat kaah abeeniih, usuk
salaamatta keenil gacseh, tokkel
Nabii Ibraahim sissikuk gexeeh
udurrute kalah cadó le beqeray
solal hayya hee keenih baahe
yakmeenimkeh qibnaytiinoh.

70. Nabii Ibraahim yakmeeninkeh
solal hayya keenih heeh baahe
beqerî cadol gaboobi keenik
rubsume waytam yuble waqdi woh
keenik waagiseeh meesih hagga
keenik iyye, tokkel Malayka meesi
kaak daremte waqdi, ma meesitin
nanu diggah ku Rabbih Malaykay
Luut marih baysiyyah rubsumte
kinninok kaak iyyen.

71. Nabii Ibraahim barrá Saara golik
derrek soolak ken ankacisak
sugteeh, is keenik toobbe yab
qajjibsitak tusuuleh, tokkel
Iscaaqhal tet aytikumusneeh,
Iscaaqh lakal tet baxi Iscaaqh
xaluwaa baxay Yaq-qhuub deqsital
tet aytikumusne itte Malayka.

72. Nabii ibraahim barra saara ken
yab qajjibsitak maganey anu kaxxa
idaltooy ah yi baqalay kaxxa
idaltuh yanik anu anninnal xalaa ?
diggah tah qajiibik taniimik itte!

73. Malayka teetil gacisak :atu
Yallih amrii kee kay mekla
qajjibsittaa ?Yallih Racmattaa kee
kay barkat Nabii ibraahim buxah
maraw siinil yanayik, diggah Yalli
kulli caalatal fayla le weeloola leeh,
usuk nabnaa kee fayya cakkisita
Rabbi kinni.

74. Tokkel Nabii Ibraahimik qibni
maaqót abe cinimih kaa geyte
meesi kaak gexxeeh Iscaaqh kee
Yaq-qhuub aytikuma kaah temeete
waqdi, usuk Ni Malaykay Nabii
Luut marih baysiyyah rubne
giddiya.

75. Diggah Nabii Ibraahim kaxxa
xiqleeh umam kaal baahe marih
canê gacsat ma yasissika, usuk
Yallah maggom yaqunxeeh,
maggom kaa xaaqitaah, usuk
abinnaanimik Yallâ fanah yaduure.

76. Yalli ruube Malayka :Nabii
Ibraahimow tama Luut marah
litoh tan allaaqalah abta giddi
yanay ixxic, diggah digaalá keenil
nummatteeh ku Rabbih amriy ken
finqah meklime yemeeteh, diggah
keenik gacsime waytaah gutqume
wayta digaalá keenih amaatele
kaak itte.

77. Ni Malaykay rubne Nabii Luutul
temeete waqdi, tokkel ken mamut
kaat yoomeeh woh mafaxinnaay
kay alil wohut ceyteh, usun
Yallih Malayka kinnoonum
keenik maaxaginnay seehada
ken yekkeleeh isi marih umaanek
keenih meesiteeh, tahaay gibdi
ayrók tanih tan iyye.

78. Nabii Luut mari sissikuk kaâ
fanah yemeete qibinal fidóh kaak
orbaanankeh, usun agabu cabba
heenih labhal fidóh orbaanamih
uma taama dumaak abak sugen,
tokkel Nabii Luut isi marak Yi
maraw tamah yi sayyók ken
rihimsita, usun isin faxxan
umaanek saytunaaneh siinih aysuk
raaqaanak ken rihimsita, toysa
isin Yallak meesitaay, yi qibinat
yoo ma wacarriysinaay, yoo
mayqunxiyina, hinnak siinit kasle
numuy maqaanél sinam amrisaah,
umaanék sinam waasa siinit
mayanaa keenik iyye?

79. Nabii Luut mari Nabii Luutul
gacisak: nummah nanu dumaak ku
sayyó faxe waynaah caagid keenit
sinninom nek taaxigeh, diggah atu
nanu fannam nek taaxigeeh, nanu
labhal fidóh orbaanamak sá fannam
mannu kaak iyyen.

80. Nabii Luut mari umaané
abaanamih fayxik sá Nabii
Luutuk yab cinen waqdi:diggah
anu qandee kee catô mara siinih
luk suginniyoy, hinnay siinil yoo
cattaah qokolta meelay maqar le
luk suginniyoy isin faxxan uma
taamaa kee sin fanat radak en
keenik iyye.

81. Malayka Nabii Luutuk:Luutow
diggah nanu ku Rabbih
farmoytiitiy ku marih finqisiyyah
rubsumte kinninooh umaanéh
inkinnah koo magufaanak koo
kee koo nummayse mara ama
magaalák barak raqteemit edde
eweqaay num siinik wadirih
waliqqi hee waay, ku barráh idaltoh
daaqayna akke waytek, diggah
digaalak ken xagtem tet xagelek,
Diggah fingi wakti keenik maacak
maaci maxayinnaa? kaak iyyen
(xayih).
82. Tokkel Nabii Luut marah
digaaláh Namri yemeete waqdi
ken magaaloolik iro guba teetik
ciggiilisneeh tet korisneh, alayte
kallak yan xeet robti innah itta
kataatak keenil caxne.

83. Tama edde yabne xeetiy giral
alasney kallak yani Nabii
Mucammadow ku Rabbih xaquk
kulli xaa kak edde radu waah qidu
waa numih migaq astah kutbeh
le, ama xeet Qhoreyshi korosuy
daalimiinih tanik xer riket mayan
iyye Yalli.

84. Madyan deqsitta kedóh ken
toobokoyta Shuqeybi keenih
rubne, tokkel Nabii Shuqeybi
yi maraw Yalla dibuk uqbuda
kaak sá qibaadá cakkisita Yalla
mantuunuk, sinam cakki ma
daggoysina keenih abtan keexiyyaa
kee miidaanisiyyal, diggah anu
temqoo kee baxaaxinnuuy ruftóh
addat sin ablek, diggah anu
keexiyyaa kee miidaanisiyyat abtan
daggoysiyyih sabbatah sin finqissa
digaaláh ayróy maroh siinit gactay
num siinik kak assaqqeewaak
siinih meesita keenik iyye.

85. yi maraw keexoo kee miidaan
qadaalatal duudusaay sinaamak
le cakkķik tu ma daggoysina, isin
baaxól umaane ma fixiixisina
baaxo baysa mara tikki itteenih
keenik iyye.

86. Yi maraw keexoo kee miidaan
duudussaanak lakal faydak siinih
raqtam kayrih aysuk siinih raqta
sinam cakki deedalal takmeenimik,
isin nummah Yallal yaamine mara
tekkeenik, anu sin taamoomi
dacrisaah isin abtaanam loynisa
num hinniyo keenik iyye.

87. Nabii Shuqeybi mari:Shuqeybow
ku salaatay amok kak kate
waytannaa nabbobti aqbudak
sugte Yallitte naqbudeeh hinnay
ninni maalut ninnih elle fanna
innal taamitnaamak waasimnaah
cabnaamah koo amrissam ?Diggah
atu xiqleeh kas le numuy meqem
sinaamah yascasse kinnito kaak
iyyen anqasah.

88. Nabii Shuqeybi isi marak: yi
maraw isin yoh warisay anu inni
Rabbik sin kah seecaah sin elle
amrisaah sin kak waasaamak
baxxaqqa iyya gitih bagul eneeh,
Yalli calaalih yan rizqhiy farakka
iyya yoh yeceek, anu maqaanéh
sin amrisewaah umaanék sin
waasewaam yoo maay celtaah?
Baleey yoo macelta, anu sin kak
waasa uma taamay innih ciggiilaah
abam faxa mayyu, anu sin kah
amrisaah sin kak waasaamat
kalah faxam mayyu duddu
haam sin aymaaqeeh sin caagid
aymaaqenkeh iyyaanam akke
waytek, anu sin aymaaqeeh cakki
gitat gexam yol bicissam matan
Yalla akke waytek, anu dibuk kaal
keltaah dambittek kaal aduure
keenik iyye.
89. Yi maraw yoh liton naqabuu kee
cirdiiy anu elle an diinih cina isin
elle tanin koroosannih baguk kate
waytaanamat sin baahe waytay
ixxica, toysa tama koroosannih
baguk kate wayteenik Yallih
digaalay siinik duma Nabii Nuuc
maraay, hinnay Nabii Huud
maraay, hinnay Nabii Saalic mara
xagteh innah tan digaala sin xagele,
Nabii Luut marih dabooqaa kee
keenil obte digaala xer riket siinik
matana keenik iyye.

90. Yi maraw isin sinni Rabbik dambi
cabti esserita, tohuk lakal kaal
gacaay kay amri oggola, diggah
yi Rabbi xuwaw li kaxxa kacnu li
kinni isil gace marah keenik iyye.

91. Shuqeybow atu nek ixxicci
ittaamak maggom manaaxigaay
nanu diggah naddal boolá le numuh
koo nable, nanu ku meelát abna
massakaxxa akke wannay xeetit
koo qidak neneeh, atu Ni xaqul
konnaba mantuuy, umaané isik
edde waassa qande mantu kaak
iyyen.

92. Nabii Shuqeybi:yi maraw yi meeláh
nabnaa kee konnaba Yallak aysuk
raqtaa sin xaqul, isin sinni Rabbih
amri cinteeniih sinnik derre kaa
ciggiilisseenii? Diggah yi Rabbik
qellittam matanaay, isin abba
haytaanamat kay ixxiga maroh tan
keenik iyye.
93. Yi maraw isin duddu haytaanam
elle tanin gital taamita, diggah anu
Yallah siinit abah an seecol inni
gital taamiteyyok, ise xixxibissu
wayta digaala nek kah tamaatu
wayta mara sarrah aaxigetton nee
kinnik sin kinnim, nek diraabat
yaaba mara sarrah aaxigetton
nee kinnik sin kinnim, isin sinni
caagiidak ellecabo qambaalita
diggah anu siinî luk qambaalak
keenik iyye.

94. Namri Nabii Shuqeybi marih
baysah yemeete waqdi, Ni
farmoyta Shuqeybii kee kaâ luk
yeemene mara naggosneh nek yan
Racmatah, Shuqeybi marak isi
nafsi koroosannut yudlume mara
kaxxa xongolóy sorkocobbaxa
baxissat ken tibbixeeh ken
finqisseeh, sinni dabooqah addal
rabe maray bargey afak addah
yaniy angoyyi sinnih maacisen.

95. Usun sinni dabooqal wohuk duma
dabqih gace weeniih inkinnah
suge weenih innah gacca iyyen,
oobbiya! Yallih Racmatak
yaxxeereenim kee finqi Madyan
deqsitta kedol yanayik, Samuud
deqsita mari Yallih Racmatak kah
yexxeereeh kah fingite innah.

96. Nummah Nanu Nabii Muusa
Ni duddaa kee Ninkittinaane
tascasse astootii kee baxxaqqa le
sumaq luk kaa rubne, tet (Yallih
inkittinaane kinnuk) cubbusaah
elle kaskassoowa marah.
97. Nabii Muusa firqawnaa kee kaa
kataate marak abbobtî fanah kaa
rubne, tokkel firqawni koroositeeh
isi mara ise kataataanamah
amriseeh, usun kay amri
oggoleeniih kataateeniih, Muusah
amri cineenih, firqawni amri
gital mayanaay tirtó kaat matan
iggimaa kee finqa akke waytek.

98. Qhiyaamah ayró firqawni isi
mara miraacisaah foocat keenik
gexa jahannam girá ken arkissiiy
tet ken culussu haam fanah,
maxxu qaxuma culsiyyaay usuk
jahannam girá ken kah culsam.

99. Yalli ama addunyah bagul badat
ken xuumuseemih digaaláy
keenih yiysissikê luk isi
Racmatak ken yayxeerem ken
katayse, Qhiyaamah ayró Yalli
isi Racmatak ken yayxeereem
ken katayse girá ken culsaamat,
maxxu gacta catoo kee acwaay
keenih abeenim.

100. Nabiyow tamah koh cusnaah
koh warisnam sinam kak
bayisne magaaloolih xaagu, woo
magaaloolik abuur kak soolak
raaqem taniih inkinnah abuur kak
bayeeh duugumemn teetik tanih.

101. nanu keenit abne finqat dambi
maliinoh ken ma baysinninooy
ken madlammino, kinnih immay
usun sinni nafsi baaxô baysaa
kee Yallal koroositaanamat
yudlumeeniih, wohul Yallih
digaala cakkisiten, tokkel usun
Yallak kalah yuqbuden Yallitte
keenih xiqtem maliiy Yallih
digaalak tu keenik mawaasinna,
Nabiyow ku Rabbih amri ken
digaalah yemeete waqdi, ken
Yallittey aqbudak sugeeni baysaa
kee finqa akke waytek keenih
osissem mali.

102. Nabii Mucammadow ku Rabbi
magaalol maray kaal koroosite
yibbixeeh, digaaleeh kah
bayse innah, keenik kalah aka
magaaloolih maray isi nafsi
koroosannut yudlume, digaaleeh
ken bayseh Yallal koroositeeniih
Yallih farmoytit dirabboyseenimih
sabbatah, Diggah Nabiyow ku
Rabbih xibix digaalál qansaru
leeh gibdih.

103. Diggah magaalol maray
warreey daalimiinih suget abne
digaalát addunyaa kee akeeral
Yallih digaalák meesita marah
astooti tan, toh sinam cisab kee
galtóh edde gaabowsinta ayró
(Qhiyaamah ayró kinnuk) woo
ayró is ginó inkih tamaateeh edde
marta ayró kinni.

104. Sinaamey too ayró siinik kah
wadirrosnam mannu Yallih xaqul
yimixxigeeh loowol yan wakti
yamurruqenkeh iyyaanam akke
waytek.

105. Qhiyaamah ayró tamaate saaku
hebeltô nafsi mayaaba isi Rabbih
idnih yaaba kaa akke waytek,
tokkel keenit uma numuy
koroositey digaalá cakkisita
yaniih, meqe numwy isi Rabbil
yeemeney usuk niqmat kah yecee
keenit yanih.

106. Addunyal taama kak toomeeh
koroosite marah tugactek, girá
ken dabqaay usun tet addal
digaalâ gibdah danan xongolóh
xongolan xongoló fayya Ramma
haak.

107. Usun (koros kinnuk) tet addal
waaran Qaranwaa kee baaxó
suggu itteh gide keenit aban
digaalá aggiriqqee kalah elle
waaran, moominiiniy addunyal
taama kak toomey Yalla
inkittoysak sugtey ku Rabbi usun
aben dambih gira culsey sarra isi
Racmatah girak yayyaaqem kah
faxe akke waytek, diggah Nabii
Mucammadow ku Rabbi isih
faxem abte kinni.

108. Yalli maqaané kah faxeeh
rufto geeh yessemeqqe marah
(moominiin kinnuk) tugactek,
Jannat culaanaah Qaranwaa
kee baaxó suggu itteh gide
kaal waaran, keenik Yalla
inkittoysak uma taama abak
sugey aben dambih ku Rabbi
girál wadirroysiyya kah faxey
sarra teetik yawqeeh isi Rabbih
Racmatah Jannat cula akke
waytek, ku Rabbi tama meqe
marah Jannatal aggiriqqee wayta
acwa yacee.
109. Nabiyow ama koros taqbudeh
tanim deedal kinniimit
maagaywaagitin, usun
numtinwwellittek sa yaqbudeenim
malon keenik duma ken abbobti
aqbaduk sugte numtinwwellitteh
innah tanim akke waytek, diggah
nanu digaalák ken kah xagnisneh
nan ken maglab dudda luk keenih
aceenno keenik daggoysime
kalah.

110. Nummah Nabii Muusah Tawraat
kitab neceeh, kay mari ama
kitaabal itta weeh garab keenik
kaa nummayseeh, garab keenik
kaa dirabboyseh, Nabiyow ku
mari Qhuraanak kah abe innaah,
ku Rabbi isi ginók digaalát
asissike waamih qangara taturteh
kaak suge wannay ama addunyal
elle Yalli seehadâ fan mekelak
yen, meqe mara aben maqaanél
galatak, uma mara aben uma
taamoomil ken galatak, Diggah
Nabiyow ku mari ama Qhuraanak
agaywaagaa kee agaagulut yan.

111. Diggah Nabiyow woo marittey
itta waytey xaagitte koh
kak cusne, diggah ku Rabbi
Qhiyaamah ayró ken taamoomih
galtó keenih duudusele, maqaané
tekkek hinnay umaané tekkek,
diggah ku Rabbi ama koros abba
haytaamak adda yaaxigi kinni.

112. Toysa Nabiyow koo kee
koroosannuk gace maray kô
luk yeemene elle amrisimmi
itteeninnal soolaay Yalli siinih hee
caddok matatrina, diggah usuk
taamoomik isin abba haytaanam
yabali kinnik.

113. Nabiyow koo kee moominiin
koroosannut isi nafsi yudlume
marâ fanah makeltina ken
takcineenimil, toysa girá sin
xagelek, Yallak sá awlaytiitiy
Yallih digaalák sin cattaah sin
qokolta mageytan.

114. Nabiyow salat laqók namma exxat
soolis (Subcii kee Dohoriiy, Qasri
salat kinnuk) barti saaqootat salat
soolis (Magrib kee Qishâ Salat
kinnuk) diggah meqe taamoomi
warrayte dambitte dugtahak,
too salat soolisaanaah meqe
taamá abaanam kassitaah elle
kaskassoowa marah kassis takke.

115. Nabiyow ama salaatal isbiraay,
tama koros kot abta adál isbir,
diggah Yalli taamá yessemeqqee
marih galtó mabaysak.

116. Nabii kee moominiinik Siinik
duma warrayte horaarit meqeeh
kasleeh muxxo le maray baaxô
bagul koros koroosannuu kee
umaanek waasa macah keenit
suge wee, keenik dago maray
yeemeney koroosite maral obte
digaalák naggosney sinam
umaanek waasak suge akke
waytek, woo marak sinni nafsi
yudlume marak maggom addunyâ
niqmatay keenih yontocowwimet
hatkeeh usun sinni kalbî fayxi
kataaten, usun umeyniitih
sugeeniih digaalá keenil
nummatteeh finqiteenih.

117. Nabiyow ku Rabbi magaalol kee
magaalol mara dulmih finqisam
matakkaay maaba, usun baaxô
bagul sinni nafsii kee sinam
yaymaaqe marah anuk.

118. Nabiyow ku Rabbi faxinnay
sinam inki ummattay inki diini le
abak yen, kinnih immay ku Rabbi
woh mafaxinnaay sinam diinittel
sissin mara yakkeenimik makatta.

119. Kinnih immay Nabiyow ku
Rabbi kah nacroore maray kaal
yeemeneeh kay farmoytit kataate
Yallih inkittinaanel itta mawaa,
woh kay fayxiiy kay mekla, usuk
ken kah ginem meqe maraa kee
uma maray sissini yakkeeninkeh
iyyaanama, Nabiyow ku Rabbih
qangaraa kee kay mekla gaba
kalteh, diggah anu Jahannam gira
jinnii kee sinaamak inkih kibeyyo
iyyaanamal.

120. Nabiyow kok duma suggu itte
farmoytitteh xaagittek atu kah
ceyitti ittaamay ku lubbi diggi
edde hayna inkih kol maaqnam,
atu kah rubsumte farmol nagay
soltankeh, ama Suural atu elle
tan cakkih baxxaqqa teetil
koh temeete, tet addal koros
edde minittaah (meesittah)
moominiinih kassis takkem teetil
temeete.
121. Nabiyow ama korosuy Yallih
inkittinaane nummayse waytak
isin edde tanin caalat kee elle
tanin gital taamita, diggah nanu
ninni gitaay ninni diinil diggi
innaamal taamitennok keenik
ixxic.

122. isin Ni caagidih ellecabo
qambaala, diggah nanu Yallih
digaalák siinil obtam qamballak
keenik ixxic.

123. Qaranwaa kee baaxól qellitti
ittaamih ixxiga dibuk lem Yalla,
Nabiyow Qhiyaamah ayró
caagiida inkih fan kak gactam
kaa kinni, toysa atu dibuk kaa
uqbudaay isi caagid inkih kaal
kelis. ku-Rabbi maqaanée kee
umaanék abba haytaanamak
garcité hinnaay kulli num siinik-le
taamal galtele.


1. Alif-Laam-Raa (edde faxem Yalli
Yaaxige) amah baxxaqa iyya
kitaabih aayootay Yalli calaalii kee
caraamu baxxaqa elle hee kinni.

2. Diggah nanu ama Qhuraan Qarab
afat kaa oobisne kaak maqna
taaxigeeniih kas elle geytaanankeh.

3. Nabiyow nanu ama Qhuraanay
wacyih kol oobisneh addal xaaguk
yayse xaagu kol maaqnaah koh
warisna, atu ama Qhuraan kol
oobisnak naharat tama xaagittek
garcit suge marih loowot sugteeh
atu tu teekik aaxige kalah,

4. Nabii Mucammadow! isi marah
cus, Nabii Yuusuf isi abbak:
Yabbaw anu diggah soonol taban
kee inki cutuktaay ayroo kee alsa
yoh kummaatah ken uble iyye
wagqdi.

5. Nabii Yaq-qhuub isi baxa Yuusufuk:
yi baxaw tama isi soono isi
toobokol ma maaqin, toysa usun
koo elle qidan innah uma malah
koh malseloonuk, diggah sheytan
seehadaytuh qaduwwiy qadaawat
kak baxxaqqa iyye kinnik kaak iyye.

6. yi baxaw ku Rabbi ama soono
koo kah yuybulle innaah
nubuwwannuh koo doorele, sinam
table soonoona elle tafdige inna
koo barsele, Yalli nubuwwanni
niqmat koo kee Nabii Yaq-qhuub
samadah duudusele, tahak duma
ku namma abba Nabii Ibraahim
kee Nabii iscaaqhah nubuwwanni
niqmat keenih kah duuduse innah,
diggah ku Rabbi isi naqoosak
nubuwwannuh doora mara yaaxigi,
usuk naggaaraay kullim laaracat
haa Rabbi kinni kaak iyye.

7. Nummah Nabii Yuusuf kee kay
toobokoh xaagut Yallih duddaa kee
kay inkittinaane tascassee astooti
tan, ken xaagu esseraah woh
yaaxigem faxa marah.

8. Nabii Mucammadow cus, Nabii
Yuusuf tooboko (kay abbah
xaylo kinnuk) ittin fanal:nabba
Yuusuf kee kay toobokoytah (usuk
binyaaminiy inaa kee abba inkih
kaâ luk le kinnuk) kacanuh nek
lafitak keenih raaqa nanu maggo
hortah anuk ittak itte waqdi,
diggah Nabba baxxaqqa itta makoh
addat yan, ken nek muxxuse waqdi
iyyen.

9. Yuusuf qida hinnay maagalak
xer baaxol kaa hayisa sin abbah
kacanuu kee kay fooci siinih
caglimaah siinik kalih mara wagte
waankeh, tohuk lakal meqe maray
dambik Yallal gace akkettoonuk
sittak iyyen.

10. Yuusuf toobokok yaabe num isin
yuusuf maqidinay dite le qeelay
adda xeerit kaa qida gexsô marak
marik teyni kaa assukuqqelek, anu
kay caagidik siinih ascassem aba
isin ittaanam abtaanam faxxeenik
keenik iyye.

11. Yuusuf tooboko nabbaw macaay
Ni toobokoyta Yuusufuh nee kah
aamine waytam, diggah nanu kaah
allaaqallaah kaa dacrisnaah kayri
kaah faxa mara kinninok kaak
iyyen.

12. Beera barri nê luk kaa rub meqem
akmeleeh ruffu axcelek, qalalah
nê luk digreleeh diggah nanu atu
kaah kak meesitti ittaamak kaa
dacrisennok kaak iyyen.

13. Ken abba Nabii Yaq-qhuub: diggah
yoo biyaktam isin barri (laaqu
kinnuk) kaa beytan waqdi usuk
yok aba baxsimiyya, isin garcit
kaak anuk suulayti kaa yakmeemik
meesita keenik iyye.

14. Yuusuf tooboko xiibitak sinni
abbak: nanu hortay qandeleh anuk
suulayti kaa yokmek, toysa diggah
nanu kasaarite maray kayri edde
aneewaa kinnino kaak iyyen.

15. Tokkel ken abba Nabii Yaq-qhuub
keenî luk kaa ruubeeh usun
kaa beeniih adda xer qeelat kaa
qidaanamal itta geen waqdi, nanu
Yuusuful wacyi oobisne tama usun
umaanek kol baaheenim keenih
warsetto iyyaanamah, usun atu ken
toobokoyta Yuusuf kinnitom kok
aaxige kalah.

16. Nabii Yuusuf tooboko barak qishâ
wakti sinni abbal weeqak temeete
rooka aybullak.
17. Nabii Yuusuf tooboko
Nabbaw:diggah nanu ardah ittat
qalalluh genneeh Yuusuf ni duyyeh
xaqul cabne, tokkel suulayti kaa
yokmeeh nanu wohut numma
yacee mara nakkeway atu nee
manummassa immay kaak iyyen.

18. usun Nabii Yuusuf kamis dirab
qabalat bayissi heenih yemeeten
ken abba ken nummaysankeh, ken
abba Nabii Yaq-qhuub:caagid isin
kah ittan inna hinna sin nafsiy
umaaneh sin amrise uma caagid
siinit bilqise ikkal, toysa Yi sabri
qaxmeqe sabriy numul faata kak
aceewaa kinni, isin diraabak
weelossu haytaanamak Yallal cato
faxa keenik iyye.

19. gexsô marak horta temeeteeh,
tokkel usun lee keenih gurrusa
num ruubeeniih, woo num isi
tagra qeelat qideeh Nabii Yuusuf
teetit waxeexeeh teetit edde yewqe,
tokkel qeelat tagra qide num kaa
yuble waqdi isi kataysiisih seecak
isee kee ken inkih aytikumuseeh
berraakise tah qaxmeqe awka
axcuk, kaa kee kay kataysis aka
gexsô maray keenî luk sugey aracal
keenik raaqek kaa yooqoreenih
tellemmô duyyeh kaa haysitak,
Yalli usun Nabii Yuusufuk
abaanam yaaxigeeh tu kaak ma
qellitta.

20. gexsô marak Nabii Yuusuf qeelak
yeyyeeqe num kee kay kataysis
melleb kak boolale lakqoy
dagoy loowintah kaa xaamen,
kaak yamurruqeeninkeh, usun
kaxxa sangel kaah le marah suge
weenimih sabbatah.

21. Gexsô mari Nabii Yuusuf masri
baaxo baahen waqdi, amoytal
kataata abba keenik kaa xaamite,
usuk isi barrak Ni xaqul arac
kaah abaay kaa konnabisaay kaah
emeq nee yanfiqenkeh hinnay
baxah kaa haysitnankeh teetik
iyye, tonnaah Nabii Yuusuf
qeelak kaa kah naggosne innaah
masri baaxol arac kaah abneeh
kaa arcisneeh kadnoonih abba
kaa abne, soonoonâ fidgak tu kaa
barisnankeh, Yalli usuk isih faxa
caagidil mayso li kinniih kaa
taanissam matan, kinnih immay
sinaamak maggo mari caagid inkih
Yallih gabat yanim ma yaaxiga.

22. Nabii Yuusuf maqarle furrayniino
yoofe waqdi nubuwwanuu kee
fahmiiy ixxiga kaah necee, tonnaah
Nabii Yuusuf kah galatne meqe
galtoh innah tan galtoh meqe mara
galatnah.

23. Nabii Yuusuf buxal kak yan
masri baaxok abbâ gubayti barra
(zuleykha kinnuk) Nabii Yuusuf
isi nafsî fanah kaa secte usuk isil
orbankeh gibdi kacanuy kaah
abteh, qari afoofi isee kee Nabii
Yuusufut kaluqqu hayteeh anu
koh bicsitehik yoo fan sissikuk am
kaak itte, tokkel atu yoo kah secta
umaaanek Yalla maggansitaah
kaa eleelita, diggah kubaqli arac
yoh abeeh usuk yoo yamlikeeh,
yoo yeynebe abbâ kal kay barral
kaa Magana teetik iyye, diggah
daalimiin faxxem mageytaay ma
taffoofa.

24. nummah is (zuleykha kinnuk)
baguuk dalwah kaa niyatteeh usuk
isi nafsik tet waasuh tet yaatukem
faxe isi Rabbih astootik astak
teyna able wannay, woh kaa kah
nuybulleem umaanee kee dalwa
kaak gutuqnu kinni, diggah (Nabii
Yuusuf kinnuk) Ni naqoosak
saytunnosneeh farmoh doorre
maray qibaada Yallah caglisak
numuk teyna kinni iyye Yalli.

25. Nabii Yuusuf kee zuleykha
inkih afâ fan sissikuk yerden
kaay teetik kuday yawqem
faxaa kee teetiy awqe kaa kaltuh
kaa tabbixem faxxah anuk, is
wadirik kaa eleleteeh kamis
derrek kaak hirigteeh qanxisse
awqe kaa kaltankeh, afâ xaqul
tet baqli keenih suge, tokkel ku
barra dalwah faxe numuk galto
macaay casbit kaa hee kee hinnay
kaa qansarissa digaalah kaa
digaalanken akke waytek kaak itte.

26. Nabii Yuusuf tet dirabboysak is
(zuleykha kinnuk) isi nafsî fan
dalwah yoh secteeh anu woh teetik
cineeh umaaneh teetit faxem
mayyu iyye, tokkel tet marak
saldiy handuulut (sarollole kinnuk)
yani kaah sumaaqite, tokkel
kay kamis foocak qanxisimek is
numma teceeh usuk dirableelak
numuk teyna kinni iyye.

27. kay kamis derrek qanxisimek,
toysa is dirabley dirab teceeh, usuk
numma yacee marak numuk teyna
kinni iyye.

28. Tokkel tet baqli kay kamis derrek
qanxisimem yuble waqdi Nabii
Yuusuf wohuk barih yanim
yeexegeeh isi barrak diggah ama
dirab agabow sin uma keydii kee
malmaalu kinni, diggah sin uma
keydii kee sin malmaali kaxxam
naba teetik iyye.

29. Tet baqli: Yuusufow koo kee
yibarrah fanat yekke caagidit derre
cabaay numuh mawarsin kaak
iyye, isi barrak kee barray atu isi
dambiy abtek Yallal dambi cabti
esserit, diggah atu dambileelak
tiyak teyna kinnitok teetik iyye,
Yuusuf dalwah isi nafsi fan secteeh
wohul kaa teerre waqdi.

30. woo xaagi magaalah agabu yoofeeh
usun kaat walaleenih:qaziiz (masri
baaxok abbâ gubaytuh yan num
kinnuk) barra assacakkuk:is isi
awka isi nafsi fan dalwah secta,
nummah is kaah abte kacni tet
lubbik siba yoofe, diggah nanu is
tamahat asse waqdi baxxaqqa itta
makoh addat tet nable iyyen.

31. Tokkel qaziiz barra usun teetit aban
camii kee assacokki toobbe waqdi
is isi gufneh ken seecak farmo
keenih rubte, elle gacan arac kee
elle keltan makaddiidiiy, garuq
faxxa maaqo keenih massosseeh
kulli tiyah gile keenik tecee maaqo
edde yargiqeeninkeh, tohuk lakal
Yuusufow: keenil eweq itteeh,
usuk keenil yewqeeh usun kaa
yublen waqdi kaa yessekexxeenih,
kay qaxmaqaane ken hirigteeh
gaboobi sinnik yirgiqen, garuq
faxxa maaqo yargiqeenim akkaluk
warigâ gibdah, usun qajjibsitak:
caysa Yalli saytunih tah seehadaytu
hinna, ta seehadayti kalah tuhinna
Yallih garil muxxo le malaykattu
akke waytek iyyen.

32. Qaziiz barra ama agabuy gaboobi
isik yirgiqek:tama sin geytem
mabulul sin kak geyte awkay
yoo kah tessecekkeeniih kah
qaybisseeni awka kinni keenik
itte, nummah anu inni nafsi fan
kaa seeceh innih faxam kaat
geyuh, tokkel usuk tamah kaxxa
ciniyyah yook cine, anu kaa kah
amrisah anim yok cinek diggah
casbit gacaamat diggalsimeleeh
xixxibiteeh yuqunxee marih num
akkele itte.

33. Nabii Yuusuf:ken sarrii kee ken
uma malak Yalla maggansitak
iyyeh:Yi Rabbow usun yoo kah
seecan dalawat asaamak casbit
gacaam kiciyyooh woh yoh aysuk
raqta, yi Rabbow ken uma mala
alla yok hee wayteeh yok waase
waytek ken fanah qeegeyyooh
iggimah dambi aba marih num
akkeyyo iyye.
34. Tokkel kay Rabbi dooqa kaak
oggoleeh ken uma mala kaak
yeyxeereh, diggah Yalli usuk isi
ginok isi xaaqa marih dooqa yaabbi
isi eleelita marih caaloota yaaxigi
kinni.

35. Tohuk lakal qaziiz kee kay kataysis
Nabii Yuusuf kaal heenimik
barih yaniimih astooti keenih
qaddowteek lakal, diggah casbit
kaa haanam keenih tumbullee
amixxige waa waktî fanah fadaacat
meesih.

36. Nabii Yuusuf casbit heeniih namma
furraynuy umaaneh dareemaana
casbi kâ luk culte, ken nammayak
tiik teyni (isi amoytah gocoy
xayyoysak suge num kinnuk) anu
soonol qinab gocoy yakkenkeh
axmuumem innik uble iyye, akitti
(isi amoytah gaqambo dubak
suge num kinnuk) keenik anu
soonol inni moyyal gaqanbo elle
tan gadbo akkuqeeh haada teetik
takmem ublek Yuusufow nanu
nuble soonoh fidga neh warisey,
diggah soonô fidga yaaxigeeh
isi Rabbih qibaada yaymaaqeeh
sinaamâ luk meqe gexsit leh yan
marih numuh koo nablek kaak
iyyen.

37. Nabii Yuusuf ken nammayak
iyyeh:isin elle tannin casbil
maaqok akummu haytaanamay
siinih tamaate matan is siinih
tamaatek naharat is kinni maaqo
anu siinih warsa yoo akke waytek,
tama soonoy siinih maaqu waa kee
qellittaamay siinih warsa inkih yi
Rabbi yoo barsem kinni, diggah
anu Yalla nıimmaysaah qibaada
kaah caglisa, anu Yalla nuimmayse
waa maray kaat agleyta haah diini
cabeeh keenik exxeereh, usun
Qhiyaamah ayro ugut yaniih cisab
yanim yangadde mara kinnon.

38. Nabii Yuusuf anu inni abbotti Nabii
Ibraahim kee Nabii Iscaaqhaay
Nabii Yaq-qhuub diini kataataah,
Yalla dubuk aqbudeeh nanu Yallat
hebeltohim agleh haynam nek ma
faxximtaay neh maxiqta, nanu too
Yalla inkittosnaah qibaada kaah
caglisnam Yallih muxxoy naamol
taniih sinam amol tani kinni,
kinnih immay sinaamak maggo
mari iimaan niqmatal Yalla ma
faatita.

39. Nabii Yuusuf casbit kaâ luk yan
namma furraynuk yi namma
kataysaw fixiixih tan maggo
Yallittey fixiixih ginnimteh
qibaada aysuk raqta innaa?hinnay
inki Yallay dirkiseh yanih qibaada
aysuk raqtaah keenik iyye.

40. A korosey isin Yallak kalah
taqbudeenim matan sin kee
sin abbobti foyyah Yallittel
muggaaqiseeniih migaqwa
kah abteeni akke waytek, Yalli
hebeltô sumaq moobisinna tet
yaqbudeenimih, cakki mekla lem
matan Yalla akke waytek, Yalli
isek sa taqbude waytaanamah sin
amrise tama diini (islaam diini
kinnuk) usuk massoowa diiniy
mako sinni kinni, kinnih immay
maggo mari woh mayaaxiga.

41. Casbit yô luk tan yi namma
kataysaw: siinik numuk teynah
tugactek usuk casbik awqeleeh
isi amoyta gocoy afqele, akattuy
gaqambo moyyal yakkuqem isik
yubleh tugactek fannisimeleeh
haada kay moyyak cado akmele,
isin warsa kak faxxeeniih esserten
caagid meklimeeh gaba kaleh
keenik iyye Nabii Yuusuf.

42. Nabii Yuusuf kay namma kataysak
numuk teynay (isi amoytah gocoy
xayyoysak suge num kinnuk) kaal
heeniih kaa edde yeerreenimik bari
yekkeeh rabak naggoowuwaam
kak yeexege numuk: kaa moytih
xaqul anu dambi maleh casbit yan
numuy madluumuk yani kinniyom
yoh kaah waris kaak iyye, tokkel
woo num Nabii Yuusuf edde yan
caalat amoytah warsam sheytan
kaa hawweeniseeh Nabii Yuusuf
casbit maggo sanoota suge.

43. Masri amoyti diggah anu soonol
malcina sagay ariiqo le malcina
sagay qaku le tet akamih uble,
malcina sumbultay anxaxiniih
aka malcina sumbultay kafe ublek
kee makaabaney! ta yi soono
yoh warisay soono yafdige mara
tekkeenik keenik iyye.

44. Ama ku soono dirab soonoonay
tengeggeley fidga sinni kinniih,
nanu dirab soonoonah fidga
yaaxige mara hinnino kaak iyyen.

45. Nabii Yuusuf namma kataysay
casbit kaâ luk sugtek rabak keenik
naggowe num xer waktik lakal
Nabii Yuusuf kaa edde farriime
caagidiy hawweene too waqdi
kassiteeh, tama soonoh fidga anu
siinih warseyyok Yuusufû fanah
yoo ruuba tet fidga kaak siinih
baahankeh keenik iyye.

46. Ama num ruubeeniih usuk Nabii
Yuusuf gari yoofe waqdi:Yuusufow
numma yascassew neh warisey
soonol malcina sagay ariiqo le
qakule malcina saga tet akamih
yubleeh malcina sunbultay
anxaxanii kee aka malcina
sunbultay kafni yuble numih soono
neh ifdigey kaak iyye, amoytaa
kee sinaamak kaâ luk yan marâ
fanah gacaah ama soonoh fidga
keenih warsaah usun tet fidga
yaaxigeeniih, usun kaarac kee ku
muxxo yaaxigeeninkeh.

47. Nabii Yuusuf amoyti soonoh fidga
kaa essere numuk iyyeh : malcina
liggiday ittal kataata kaxxam
taamitak baaxo tabqureenimi,
tokkel targiqeeniih kak
orbissaanam sumbultat edde caba
darotali tet yakmeemik, dagom
baxay nabsih takmeeni akke
waytek.

48. wohuk lakal malcina liggiday
gibdiih kaxxa qabar edde yaniy
ambok duma kaah daanissi
hayteenim edde yakmeeni
yamaate, dagom baxay buqreh
dariyyu takkey daanissaana akkķe
waytek.

49. Tohuk lakat sinam rob edde
geytaah kaxxa amna (agda) edde
tamqe liggiday caxammixu edde
yaxmuumeeni yamaate kaak iyye.

50. Amoyti Nabii Yuusufûů fanah
farmoh ruube num yuduureeh
Nabii Yuusuf kay soono elle
yifdigenna kaah warse waqdi
amoyti woh yossokooteeh ama
soono yifdige num casbik eyyeeqay
yoh kaa baaha iyye, tokkel Nabii
Yuusuful amoyti farmoh ruube
num yemeeteeh kay farmo kaal
qide waqdi, Nabii Yuusuf woo
farmoytak kaamoytal gacaay,
agabuy gaboobi isek yirgiqee kee
yi fanat tanim keenik esser kaak
ixxic iyye, diggah yi Rabbi ken
uma keydii kee ken malmaalu
yaaxigi kinnik.

51. Amoyti woo agabuy gaboobi
isik yirgiqe kobxiseh qaziiz
barra edde anuk, tokkel usuk
keenik sin caagidiy naba macaay
Yuusuf sinni nafsih fanah dalwa
abankeh kaa secten waqdi keenik
iyye, tokkel agbi : Yalli saytunih
nanu Yuusufuk umaanek dagom
manaaxiga kaak iyyen, too waqdi
qaziiz barra bahtem aalamuk taway
cakki baxxaqqa iyyeeh yumbulleeh
qaddoweeh dalwah inni nafsî fanah
kaa sectem yoô kalah inkinnah
kaa hinna, diggah usuk edde yabba
iyyaamat inkih nummat yaaba
marih num kinni itte.

52. Nabii Yuusuf anu tama amoyti
ruube farmoyta kah gacsem
qaziiz anu wohuk bari kinniyooh
kaak derrel kay barral kaa gane
weem yaaxigenkeh iyyaanama,
diggah Yalli ganoleelâ keydii
kee malmaalu arac maxagsaay
faxeenim keenil ma bicsa iyye.

53. Nabii Yuusuf iyyeh :anu inni nafsi
ma saytunnoysa diggah nafsi isi
num umaaneh amrisa yi Rabbi kah
nacroore num akke waytek, diggah
yi Rabbi dambi cabti li xuwaw
li kinni kay naqoosak kaal gace
marah.

54. masri amoytah Nabii Yuusuf
kaal heenimik barih yanim kaah
qaddowte waqdi kaa yoh baaha,
inni malah caglisita marih num
kaa abak iyye, tokkel Nabii Yuusuf
kaal yemeete waqdi amoyti kaâ luk
yaabeeh, diggah atu ta saaku Ni
garil kaxxa arac litooh, kulliimih
yaaminen num kinnito kaak iyye.

55. Nabii Yuusuf amoytak: masri
baaxoh kadnoonih abba yoo ab
diggagh anu yol teceem dacrisaah
amaanat leeh tu elle abannih ixxiga
le num kinniyok kaak iyye.

56. Tonnaah Nabii Yuusuf casbik kaa
kah neyyeeqe innaah, masri baaxol
madabay maqarre kaah abne faxxa
haa aracal teetik oobamkeh, nanu
ninni Racmat ninnih fanna marah
kaa nacee, nanu meqe maray taama
yessemeqqeh galto ma bayisna iyye
Yalli.

57. Akeerâ galto Yallih xaqul
addunyâ galtok aysuk raqta, Yallal
yeemeneeh kaak meesitak suge
marah.

58. Nabii Yuusuf tooboko masri baaxo
temeete ken baaxo qabar yibbixe
waqdi maaqo kak beetaanankeh,
tokkel usun Nabii Yuusuful
culeeniih usuk ken yeexegeeh usun
kaa maaxaggon maggo wakti kaa
able weenimih sabbatah.

59. Nabii Yuusuf konnabaa kee
qibnaytiinok faxximtam keenih
abeeh maaqok faxaanam keenih
yeceeh keenih massoyse waqdi,
siinik abbâ baxah yan toobokoytay
yoh warisseeni yol baaha keenik
iyye, Diggah anu ambok keexiyya
siinih duuduseeh, anu qibnaytiinoh
sinam arcibisa marak qibnaytiinoh
yayse num kinniyom yok ma
tablaanaa? keenik iyye.

60. Tokkel isin sin abbah baxa yol
baahe wayteenik, toysa yi xaqul
ambô keexiyya mantuunuvy tu
siinil maxaamak yol maamaatinaay
yol maxayyoowina keenik iyye.

61. Nabii Yuusuf tooboko Nabii
Yuusufuk itteh : nanu kaa koh
bahnuh kay abbal kaa esserennooh
kaal angicillenno nê luk kaa
ruubankeh, diggah nanu woh
abennooh, wohuk boolasnu
waynam mannu kaak iyyen.
62. Nabii Yuusuf isi furraynak : usun
(Nabii Yuusuf tooboko kinnuk)
ambo edde xaamiten melleb (lakqo
kinnuk) ken mingiilat keenih
hayisa usun able kalah, sinni marâ
fanah yandabbeeniih sinni mingiila
fakan waqdi tet yaaxigeenimkeh,
nanu keenih abne konnaba
yassakooteenih nel gacaanankeh
keenik iyye.

63. Tokkel Nabii Yuusuf tooboko
sinni abbâ fanah gacte waqdi,
Nabbaw masri amoyti ahak
wadir ambo keexiyyaa kee tet
nel xaame waam nel diggoyseh
Ni toobokoyta binyaaminiy kaah
warisney usuk baaha nek iyye nê
luk anuk kaal namaate nee akke
waytek, tokkel Nabbaw atu ni
toobokoyta binyaamiin nê luk rub
atu kaa nê luk rubtek ambok faxxa
haynam dudda luk keexitennooh
bahitonnok, diggah nanu umaanek
kaa dacrisnu waynaamah xagana
koh cullahak kaak iyyen.

64. ken abba Nabii Yaq-qhħhuvb yi
baxa binyaamiinih mannah
sin aaminee?kay toobokoyta
Yuusufuh duma sin eemeneeh kaa
dacrissoonu waytaanamah xagana
yoh culteeniih isin woo xagana ma
duudusinnitoonuk, kinnih immay
anu sin dacayril kibal mayyu
Yallay dacayri abba haytaamak
dacayrih yaysel kibal liyo ikkal
keenik iyye, usuk nacror eelli
haytaamak nacrooruh yayseh yan
Rabbi kinni.
65. usun sinni mingiila faken waqdi
xaamiten amboh melleb (lakqo
kinnuk) ken mingiilah addat
keenih gacsimeh suge, Nabbaw ta
amoytak tahak maggoomuh maca
gurrusnaa? tah namboh mellebiy
neceeh sugney nanu aaxige kalah
neh gacsimek, nanu ninni marah
ambo baahennooh ninni toobokoyta
dacrisenno, fulah rakub qari
geenno usuk nê luk yenek, woo
keexiyyi masri amoytal xabcinih
ikkal ma gibdi kaak iyyen.

66. ken abba Nabii Yaq-qhuub keenik
iyyeh : siinî luk kaa ma ruuba isin
yol kaa gacissoonu waytaanamah
Yallak digga le ateebanay (xagana
kinnuk) elle xiibittaana yoh bahha
haytaanam fanah, maro siinit
hayya heenih kaa cattaanam duude
wayteeniih inkih kay bagul rabtan
sin akke waytek keenik iyye,
tokkel usun usuk keenik essereh
yan digga le xagana kaah baahen
waqdi, ken abba Nabii Yaq-qhuub
nanu taway ixxicci inneemil Yalli
sumaaqah yaniih kay sumaq kee
kay dacayri nee xiqtah iyye.

67. Ken abba Nabii Yaq-qhuvb yi
xayloy masri baaxo cultan waqdi
inki afak maculinay sissin afoofik
cula sinam intiita siinit raddaamak,
anu Yalli siinil mekleeh siinih
looweemik tu siinih maxiqa, tokkel
mekla lem matan dibuk inki Yalla
akke waytek, cagalah anu kaal
keltak, moominiinik kelta mari
dibuk kaal kelitay iyye.
68. Ken abba Nabii Yaq-qhuvb ken elle
amrise innal maggo afoofik culen
waqdi woh Yallih meklak keenih
xiqteh tenem mali, ken abba Nabii
Yaq-qhuvb isi nafsit keenih leh yan
xuwaawah inti keenit raddaamak
keenit abeh yan farrintuh iyyem
akke waytek, diggah Nabii Yaq-
qhuub nanu kaat abneh nan
barsiyyah kaxxa ixxigale num
kinni, kinnih immay sinaamak
maggo mari caagiidah ellecaboo
kee Yalli isi ambiya edde cagliseh
yan ixxigay addunyaa kee akeeral
inkih ken tanfiqe ma yaaxigan.

69. Nabii Yuusuf abbah xaylo kay
toobokoytay inaa kee abba inkih
kaâ luk ley binyaamiin deqsitâ
luk qibnaytiinô qari kaal culen
waqdi, Nabii Yuusuf isi toobokoyta
binyaamiin maaqoh isit yesgelleeh
xintimah isê fan kaa orbise, diggah
anu ku toobokoyta kinniyok ku
tooboko tatre wakti yok abteemih
ma rookitinaay tama koh warsem
keenik qellis kaak iyye.

70. Tokkel Nabii Yuusuf usun kah
yemeeten ambo inkih keenih
massoyseeh, sakayik kak ceytoonu
waanam keenih acuwwu hee
waqdi, sinaamah ambo edde
keexak sugen keela isi toobokoyti
binyaamiin ambo edde le mingilih
addat hee keenik num aaxige
kalah, tohuk lakal usun edde yanin
arho foorte waqdi seece num :
arhô maraw diggah isin garaaqa
kinniton keenik axcuk keenih
seece.
71. Nabii Yaq-qhuub xaylo seece
numû fanah afkunak:maca siinik
finqitteeh maca waytan keenik itte.

72. Seece num kee kaâ luk suge mari
amoyti keela wayna keenik iyye,
tet neh baahaah tet nel gacsa num
ambok rakub qari galtoh le, anu
waasah kak anuk keenik iyye seece
num.

73. Nabii Yuusuf tooboko Yallal siinih
xiibitna immay nanu sin baaxo
bayisnuh ma mattinooy woh
naamaanatal nek tubleeniih garqo
ni ceelo hinnaay nanu garaaqa way
makkinno keenik iyyen.

74. Nabii Yuusuf maray keela gurrusa
Nabii Yuusuf toobokok sin madqal
garqi digaala macaay isin nanu
garaaqa hinnino ittaanamal dirab
leela tekkeenik keenik iyye.

75. Nabii Yuusuf tooboko keenil
gacisak : Ni madqal garqay
garqinte keela duyyet kak sugtaah
geytintah galto usuk tu kak garqe
mari naqasuh kaa haysitam le, Ni
diinii kee Ni madqal daalimiinih
yan maray sinam yudlumeeh garqo
abe tama'nnah tan galtoh ken
galtaanam tan keenik iyyen.

76. Tokkel Nabii Yuusuf mari kay
tooboko kay fan gacsen waqdi,
tokkel usuk isi toobokoyta
binyaamiin mingil fokkaaqak
naharat fokkaaqo ken duyyek
qimbise, tohuk lakal isi toobokoyta
binyaamiin mingil fokkaaqeeh
keela kay mingilik yeyyeeqe,
tonnaah Nabii Yuusufuh
tama'nnah yan bica kaah bicisneeh
xabbacosne isi toobokoyta
binyaamiin raaqisuh, usuk masri
amoytih madqal isi toobokoyta
binyaamiin garqiinô sabbatah
naqasuh kaa haysitaah isi abbah
xaylok kaa raaqisam luk mananna
Yallih fayxiiy kay idinih tekkeh
akke waytek, nanu ninnih fanna
marah arooca fayya hayna
addunyal Nabii Yuusuf fayya kah
hayne innah, ummaan numuy
ixxiga lek ixxigah kaak yayse num
amol yan, ixxiga Yallat idiyyi ittam
fanah.

77. Nabii Yuusuf tooboko: usuk
(binyaamiin kinnuk) garqo abek,
toysa nummah kaak duma kay
toobokoyti Yuusuf garqo abeh suge
iyyen, tokkel Nabii Yuusuf keenik
yoobbe maxco isi nafsih addal
qellissi heeh : isin umaanet xagtan
numuk umaanceh gacak raqtan iyye
isi nafsih addal tet qellisak, Yalli
isin dirab kee ererik (almumma)
weelossaanam yaaxigeh.

78. Kay tooboko nacror kaat (Nabii
Yuusuf kinnuk) gurrusak sinni
abbah heen xagana duudusaanakeh,
konnaba le qaziizow ! usuk
(binyaamiin kinnuk) kaxxa idaltuh
yan abbay kaak baxsimam duude
waa lek kay aftok nek numuk teyna
bet, nanu diggah neh abteh tan
maqaaneh meqe marih numuh koo
nablek kaak iyyen.
79. Nabii Yuusuf: nanu Yalla
eleelitnaah kaa maggansitna, Ni
keela xaqul kak geyne numuk aka
num beynaamak, toysa diggah
nanu daalimiinih yan mara kinnino
toh abne nee tekkek keenik iyye.

80. tokkel usun kaat faxeenimik
yobbooden waqdi, sinaamak
xabanah gacca iyyeeniih malsiten,
keenik barah naba toobokoyti
diggah sin abba nummah digga le
xagana (ateeban) Yallal siinik bee
kaa kaal gacissoonu waytaanamal,
amahak duma Yuusufut abten
ganol kaal bahteenim ma
taaxigaanaa? keenik iyye, toysa
anu masri baaxo macaba, masri
baaxok awqeemih yabba idini
yoh acee kee hinnay Yalli mekla
yoh abe yakkem fanah, Yalli usuk
mekla abba haytaamak meklah
yaysi kinni.

81. isin sinni abbâ fanah gacaay
tekkem kaah warisaay, diggah nanu
Nabbaw ku baxi binyaamiin garqo
abeeh nanu ma ballinnino amoyti
keela kay duyyek addak yeyyeeqen
waqdiy woh nismite akke waytek,
nanu xagana koh culle waqdi
qellitteemih ixxiga luk manannino
usuk garqo abu waamah kaak
ixxica keenik iyye.

82. Nabbaw elle sugne magaalah
maraa kee arhoy lih nemeetey
edde sugne esseraay, nanu
Ni toobokoytih caagid koh
warisnaamat numma yacee mara
kinnino kaak ixxica keenik iyye.
83. Nabii Yuusuf tooboko tuduureeh,
tokkel sinni abbah warsen waqdi
ken abba keenik iyyeh : wonna
hinnay sin nafsiy umaane siinit
bilqisê caagidi isin duma Yuusufuk
kah abten innaah, tokkel yi sabri
qaxmeqe sabriy qaraarako edde
anee wayta kinni, Yalli yi xaylô
sidoc inkih yol ken gacsele, diggah
Yalli usuk yi caalat yaaxigiiy usuk
abba haamal naggaar kinni.

84. Nabii Yaq-qhuub derre keenit
cabba heeh Yuusufuh yoo geyte
nadaamaa kee rookaay iyye,
namma inti diti cabba hayteh kaak
qaddowte rookâ gexxaamah, tokkel
kay lubbi rookak kibbiime usuk
kaxxamn tet qilsak.

85. Nabii Yaq-qhuub xaylo : Yallal
xiibitna immay atu Yuusuf
kassittaamak makatta rookâ
biyaakah raba xayyoysi hinnay
rabe marih num tikki ittam fanah
kaak iyyen.

86. Nabii Yaq-qhuub keenil gacisak :
yi kaxxa hammii kee rookak Yallak
sa numul ma weqsita anu Yallih
nacrooruk isin aaxige waytaanam
aaxige keenik iyye.

87. Nabii Yaq-qhuvb yi xayloy masri
baaxô fanah gexaay Yuusuf kee
toobokoyti xaagu oysitaay Yallih
nacrooruk mabboodina, diggah
Yallih nacrooruk taggiriqqeeh
tabboodem matan, Yallih dudda
tangaddee koros akke waytek
keenik iyye.
88. Tokkel Nabii Yaq-qhuub xaylo
masri baaxô fanah tewqeeh Nabii
Yuusuful culte waqdi konnaba le
qaziizow qabar kee gibdaabini nee
kee Ni buxah mara xageeh dago
mellebiy (lakqo kinnuk) dudda
sinniy boola le luk nemeetek keexo
neh duudusaay, ama melleb nek
ukkuqaay kak raqtem sadqhatah
neh kak low kaa nek takkuqeemih,
diggah Yalli ceya edde tan marah
sadqhat yacee mara galtahak kaak
iyyen.

89. Tokkel usuk ken maxco yoobbe
waqdi keenih xabbacooweeh,
Yuusuf kee kay toobokoytal
bahteenim taaxigeenii? isin iggimâ
ditet sugten waqdi keenik iyye.

90. Nabii Yuusuf tooboko qajjibsitak
: diggah atu Yuusufuv? itte Yeey
anu Yuusufuuy ah yi toobokoytaay,
Yalli gibdaabinak nee yeyyeeqeeh
fixiixik nee gaaboyseemit nee
guneh, diggah Yallak meesiteeh
gibdaabinal yisbire numuh, toysa
diggah Yalli meqem abite marak
galto mabaysa keenik iyye.

91. Nabii Yuusuf tooboko Yallal
xiibitna immay nummah Yalli nek
koo muxxuseeh ixxigaa kee xiiqit
fayya koo hee, nanu koo kee ku
toobokoytak loowitih abneemit
uma maray makkootê suge kinnino
iyyen.

92. Nabii Yuusuf a saaku sahii kee
isin abten umaanel sin qaybissam
matanaay Yalli dambi siinih cabele,
usuk nacror le marak nacrooruh
yaysi kinni aben dambik kaal gaca
marah keenik iyye.

93. Nabii Yuusuf isi abbah xaagu
keenik abe waqdi, weeqi gibdah
inti weem kaah warseeniih, ama
yi kamis luk gexaay yabbak foocal
hayisa mabla kaah aduureleeh
yable num akkelek, sinni buxaaxih
mara inkih yol baaha keenik iyye.

94. arho masri baaxok Yuusuf kamis
luk tewqeeh baxsimte waqdi, ken
abba Nabii Yaq-qhuvb isi garil suge
marak anu diggah Yuusuf suruy
geyaah yot xaaxah yan, ebebeeh
kas cabe yok axce wayteenik
keenik iyye.

95. kay xaqul suge mari Yallal xiibitna
immay, diggah atu Yuusuf kacanuh
duma abba hayte hoxat edde tanto
kaak iyye.

96. Tokkel Nabii Yaq-qhuub Yuusuf
addunyâ manol yaniimil kaa
aytikumusa num yemeeteeh
Yuusuf kamis foocal kaak hee
waqdi, mabla kaah tuduureeh
baaxo yable num yekke, diggah
anu Yallak muxxoo kee nacrooruk
isin aaxige waytaanam aaxige
siinik maxaccinniyoo? keenik
iyye.

97. kay xaylo Nabbaw ku Rabbi dambi
neh cabam kaak neh esser, diggah
nanu Yuusuf kee kay toobokoytal
bahneemit makkoote marih loowot
gacnek kaak iyyen.
98. Tokkel ken abba inni Rabbi dambi
cabti sarra siinih essereyyo,
diggah usuk dambi cabti li xuwaw
li kinni keenik iyye.

99. Nabii Yaq-qhuvb kee kay
buxaaxih mari masri baaxô fanah
yewqe Nabii Yuusuf fanah gexak,
tokkel usun Nabii Yuusuful culen
waqdi usuk isi namma xaltani
aliilit xabba heeh isi buxah ken
orbise, isin masri marih baaxo
Yallih fayxih kulli umaanek
amaanah anuk cula keenik iyye.

100. isi namma xaltani Reedâ
qarkaytol fayya heeh, isi xaquk
ken daffeyse, kay xaltanii kee kay
tooboko konnabaay massakaxxah
sujuuduh kaah radde, Nabii
Yuusuf isi abbak : yabbaw ama
sujuud anu duma qunxuk suge
saaku kol maaqe soonoh fidgay
yi Rabbi numma abe kinni kaak
iyye, nummah yi Rabbi casbik
bukku yoo heeh sin barrik
bahha hee waqdi yoh yemqeh,
yoo kee yi toobokô fan sheytan
yoysommeek gamadal, diggah yi
Rabbi isih faxam caalih xabcinuk
arac xagsa, diggah usuk ixxiga li
abaamal naggaar kinni.

101. Tohuk lakal Nabii Yuusuf isi
Rabbi xaaqak: yi Rabbow
nummah reeda yoh teceeh
soonoonâ fidga yoo barisse,
qaranwaa kee baaxo gine Rabbow,
atu addunyaa kee akeeral inkih
yawlaytu kinnitok anu muslimtuh
anuk yoo qidaay meqe mara yoo
eleelis iyye.

102. Nabiyow! (Nabii Mucammad
Åzatiķe kinnuk) ama Nabii
Yuusuf caagidik koh warisnem
wacyih kol oobisne qellitte
xaagittek, atu Nabii Yuusuf
toobokoh xaqul ma suginnito usun
sinni caagid yeggereereqeeniih
usun uma malah malsen waqdi.

103. Nabiyow korosuk maggo mari
koo nummaysaah koo kataatam
maaba atu ken iimaanah
baakersimta way.

104. Atu iimaanah keenih abta seecol
hebeltô galtoy keenik esserta
mantu, Nabiyow ama Qhuraan
usuk kalah tanim hinna sinaamah
kassis yakke kaa akke waytek.

105. Yallih inkittinaane kee kay dudda
tascasse astootiy Qaranwaa kee
baaxol taniy usun yableeniih derre
edde cabaanay elle tatraana ma
gide takkee ?!

106. Ama korosuk maggo mari
Yalla ma nummaysa, usun
numtinwwellu agleh kaat haan
ken akke waytek kaah aban
qibaadal, usuk ken gineeh ken
yarzuqhem aaxaguk.

107. Ama koros Yallih digaalak ken
buulta tiyay duddu ken hayta
keenil obtaah keenit amaatee kee
hinnay Qhiyaama garciik keenit
tamaateemik amaan maay geen?
usun tet cube kalah.
108. Nabiyow keenik ixxic : ah yi
gitaay yoo kee moominiiniy
yoo katatte Yallih qibaadâ fanah
sinam elle secna kinni, ixxigaa
kee asmat Yalla le gambik luk,
anu Yallat agleytit haamak kaa
saytunnoysaah, anu agleytit kaat
haa marih num hinniyo keenik
iyye.

109. Nabiyow kok duma labha
akke waytek magaalol marak
farmoytitteh num ma ruubinnino
wacyi keenil oobisak, usun (koros
kinnuk) baaxô bagul macah gexe
waanaa?keenik duma ambiya
dirabboyse marak ellecabo
kah tekke inna yableeninkeh,
akeerâ dabqih galto sinni Rabbik
meesite marah aysuk raqta
addunyâ manok, a korosey
amahal kaskassowteenih ma
taaminaanaa?

110. Nabiyow koo dirabboyse
maral mayso geytaamih fayxit
maasassakin kok duma warrayte
farmoytiitih mayso mamattok,
diggah usun (farmoytit kinnuk)
sinni marih iimaanak obbodduuy
usun ken dirabboyseenim ismitti
haanam fanah, too waqdi Ni
catoo kee Ni qokol kaxxa gibda
ken xabba hayte waqdi keenih
yemeete, tokkel nanu ninnih
fanna mara naggosna digaalak,
Ni digaala umeyniitih yan marak
magacsimta.
111. Nummah Nabiyow farmoytit
xaagittek kol maaqnem kee ken
dirabboyse marat yekke finqat
qaafiyatah yan kas le marah elle
kaskassoowaanam edde tan,
ama Qhuraan usuk diraabah
ginnaasiten yab hinna, kinnih
immay kaak foocat temeete
kitooba nummaysaah ummaan
iimik sinam kah ceyitti ittaamih
baxxaqqah kaa oobisne, usuk kaal
yeemene marah tirtoo kee nacror
kinni.





1. Alif-Laam-Miim-Raa (edde faxem
Yalli yaaxige) amah Qhuraan
kitaabih aayootay, usuk (Qhuraan
kinnuk) Nabiyow ku Rabbik
cakkih kol obsime, kinnih immay
sinaamak maggo mari kaa ma
nummaysaay kaal mataamita.

2. Yallay fayya iyye kinni Qaranwa
makaado maleh isin elle tablen
innal fayya tet haytem isi duddah,
tohuk lakal Yalli qarshi amol ise
celta fayyah fayya iyye, usuk ayroo
kee alsa isi naqoosah tuxxiqih
xabbacoyseeh ken qane, ken
nammayak ummaan tii keenik isi
maroh addal mermerita (meekita)
muggaqsimeeh yimixxige waktî
(Qhiyaamah ayro kinnuk) fanah
Yalli addunyaa kee akeerâ caagid
isi naqoosah bicsah isih elle
faxa innal, isi inkittinaanee kee
isi dudda tascasse astooti siinih
baxxaqqa haa, Qhiyaamah ayro
sinni Rabbit tangoorowoonu
waytaanaah kaâ fanah taduuroonu
waytaanamal taamineeniih
tasmiteenimkeh.

3. Yalla kinni baaxo fidisseeh
farakka haytem, qaleela xiikooluh
tet bagul hayteeh, weeqaytittey
gexxa tuxxiqih siinih elle
haytem sinaamey, kulli mexexuy
maggo afah yanik naīqmma

qaynat (qadoomuvy, dataamaay,
salfaleemiiy, sayim kinnuk) teetil
siinih hee, laqo barti ditet siinih
buule, diggah tohut inkih kasleeh
cubbusa marah Yallih inkittinaanee
kee kay dudda tascasse astooti edde
tan.

4. Baaxok exxaaxiy ittak garit taniy
meqeeh sinam tanfiqem elle
taabukee kee xagadah tan baaxoy
tu elle Aabuke waytah tan, qinab
basaatin (masnoona kinnuk) kee
buqreey (darqi kinnuk) tamiiráy
inki laqibik namma caxaay sidiica
caxa kak taabuke tanih, inki
leek afaquk inki burtal aabakuk,
kinnih immay makmol tuuy tuk
kak muxxusna tan, diggah tohul
kaskassoowaah cubbusa marah
Yallih dudda tascasse astooti edde
tan.

5. Nabiyow ama astootih lakal
atu ama korosuk aamine wayti
qajjibsittek toysa ken maxco
wohuk qajabah lafitak raqta
: rabneeh burta nakke waqdi
nanu diggah qusubuk ugtennoo?
iyyaanamih maxco qajabah fulah
keenik tanim, too mari usun sinni
Rabbil koroositeeh ugut ayro
tanim yengeddee mara, woo mari
Qhiyaamah ayro girâ silsiloota
ogoh fillittet kak tanu wayta mara
kinni, woo mari girâ mara usun tet
addal waarak.
6. Nabii Mucammadow åzsateiio
ama korosuy koo dirabbossa
angasah digaala neh bah
iyyaanamah kot tasissike
iimaanaay saay kee maqaane edde
tanik naharat, nuimmah keenik
duma ken innah sinni farmoytit
dirabboyse marat tekke digaala
keenih warraytehik usun wohul
macah kaskassoowe waanaa?
Nabiyow ku Rabbi sinaamah
qafu abe kinni usun aben dulmii
kee aben dambih bagul anuk,
digaalah keenit assissike waa
waqdi addunyal, diggah ku Rabbik
digaala gibdih koroosannuu kee
uma taamah baguk kate waah aben
dambik kaal gace waa maral.

7. makki koros ittah kay Rabbik kay
numm a tascasse asta macah kaal
obsime waytaa Nabii Muusah
caxxa kah yeceeh Nabii Saalicih
alà kah yecee innah? Nabiyow
atu cagalah Yallih digaalak sinam
meesiise kinnitooh, kulli mari
Yallih farmoytay Yallih gitâ fanah
ken seeca le.

8. Yalli kulli saytiyay gidah (idqissoh)
bagut takkuqeh tanim labik sayim
yaaxigeh, gidak (idqissok) maxax
fanak caxam kee sagla alsak duma
taabukem hinnay gidak (idqissok)
sagla alsak amot kak ossimtam
yaaxigeh, ummaanim Yallih xaqul
waadol tan, tamaggay hinnay
daggowtay.
9. Yalli ginok qellitti ittam kee ginoh
umbullu ittam inkih yaaxigeh, Yalli
Nabaah usuk kulliimik isi duddaa
kee isi Nabnah iro Raaqa.

10. Sinaamey Yallih ixxigal maxco
ramma siinik hee num kee fayya
siinik tet hee num massowtah;
Yallih xaqul barti ditet isi taama
qellisa num kee qado laqo gexak
ayballuk tet aba num kay ixxigal
massowtah.

11. Yalli malaykay seehadayti dacayrih
sittal ciggilta le, is Yallih amrih
umaane celli haytaamak foocaa kee
derrek kaa dacrissa;diggah Yalli
seehadah yecee niqmat keenik ma
seelabaay keenik makorsa, usun
sinni nafsih Yalli ken kah amrise
meqe taama cabbaay uma taamah
abittô fanah gacca iyyaanam
fanah, Yalli sinaamal digaalah bala
oobisam faxek, toysa tet keenik
gacissaah waasam matan, usun
Yallak kalah awlaytuy keenil obta
bala keenik waasaah keenik cata
malon.

12. Sinaamey Yalla kinni isi duddaa
kee isi inkittinaane tascasse
astootik cankaxa sin taybulleem,
kakkaqo siinil obtaamak meesitak,
hinnay rob siinih edde radaamah
kaah sangeelak, Yalli isi duddah
maggo lee quuka qubultay tuxxiq
siinik edde yani siinih gina.

13. angad isi Rabbi saytunnoysah
kaa faylisak, malayka isi
Rabbi saytunnossah kaak abta
meesih, Yalli Qaraanak finqissa
kakkaqooqa ruubaah isi ginok isih
faxa mara edde finqisa, ama koros
usun Yallih inkittinaanee kee usuk
Qhiyaamah ayro isi gino ugusu
waamah dudda leemil Nabiyow
koo kee moominiin giddiyaanah,
Yalli usuk kaxxa qandee kee gibdi
digaala le kay amri cine marah.

14. Cakki qangarah (laa ilaaha illallâ
qangara kinnuk) seeco dibuk Yalli
leeh kaak sa qibaada cakkisittam
matan, Yallâ kalah koros taqbudeeh
xaaqitta Yallitte ise kallaca maral
tumagacissa, ken caalat teetil
luk bakaare numuy xerrikek leeh
namma gaba fakka heeh ruubeh
inna kinni, is af kaak taafenkeh, is
kay af maguftaay, koros isi Yallittet
abta kallaci tuhinna kaxxam
cakki gitak xeeruk raaqa kaa
akke waytek, usun Yallat agleyta
heenimih sabbatah.

15. Qaranwaa kee baaxol eneyyi ittam
inkih dibuk Yallah taqunxee,
moominti dooritih kaah kummaatak
kay amri oggolak kaah yaqunxee,
korosti umaane kaa xagta waqdi
dirkih kaah yaqunxee, kay ginok
iraawoowa carraay saaku kaah
taqunxeeh kay fayxih tangayye.

16. Nabiyow ama korosuk qaranwaa
kee baaxo gine Rabbi miyyaay?
keenik ixxic, usun elle gacsaanam
maloonuk gintem Yalla keenik
ixxic, tohuk lakal isin Yallâ kalah
Yallittey taqbudeeniy isi nafsih tu
xiqtam duude waytaah, tukalak
tu isik waassam duude wayta
haysitteenii? Nabiyow korostay inti
mali giddah yanii kee moomintuy
intile numih giddah yani maay
missowtaah? hinnak koroosannuy
ditê giddah yanii kee iimaanay
diifi giddah yani sin xaqul maay
missowtaa? keenik ixxic, hinnak
usun ama Yallat agleh haysitan
Yallittey yaqbudeeni is Yalli gine
ginoh innah tan gino maay gintee?
magininna, tokkel Yalli ginem kee
ken Yallitte gintem sitta keenit
celtuh is inkinnah gintem mali,
Nabiyow kullim suge waytik
gintem Yalla, usuk inki Rabbiy
dirkiseh yaniy qibaada dibuk
cakkisita kinni keenik ixxic.

17. Yalli cakkii kee deedalah Qaraanak
oobise leey, daqor qunxaanee
kee nabiinah yakkeh gidel kah
weeqel ceelallo yoogore, tokkel
weeqi tuxiqe wayta qaafo amol
quuka, tokkel cakki leê giddaay ma
baya, deedal usuk qaafô giddaay
bayah Yalli cakkii kee deedalah
maqaadinik (dahabaay qado
lakqooy, nacaasaay wonnah tanim
kinnuk) bilaa kee mansoofay edde
yantifiqeenih guranah diyaayankeh
gira elle ursumtel aka ceelallo
yoogore, leek qaafo kah tawqe
innah maqaadiniy eeliseenik amol
laltaah tawqe qaafoh tugactek
baytaah fixixxah, sinaamah tu
xiqtaamah tugactek saytun lee kee
saytun maqaadin baaxol elle raaqa,
tonnaah cakki mabayaay elle
raaqa, Yalli tama ceelalloola siinih
kah baxxaqqa hee innah sinaamah
ceelalloola yaagure cakkii kee
deedal ittak baxsimankeh.

18. Yeemeneeh sinni Rabbii kee kay
farmoytih amri oggole mari jannat
le, koroositeeh Yallaa kee kay
farmoytih amri cine mari gira le,
diggah koros maaluk addunyal
tanim inkih aallinnay Qhiyaamah
ayro sinni nafsik jahannam gira
culaanamak fidah kaa acuwak
yeneeniih Yalli keenik oggolak
mananna, woo mari usun abba
heen uma taamal uma cisab lon,
keenik orbeyna jahannam giraay
is manxu gacta fidooy keenih
fidsimtem.

19. Nabiyow cagalah ku Rabbik
cakkiy (Qhuraan kinnuk) kol
obsime yaaxigeeh kaa nummayse
num kee cakki nummaysaamak
sorkocobbaxi inti wee numih
inna maay kinni? maleey hinna,
cagalah ama Qhuraanih aayootal
kaskassowtam Qaafiyatah yan
kasle mara kinni.

20. Usun Yallih xagana dacrisaah
duudusa mara kinnon, usun
ateebanay (xagana kinnuk) Yallah
culeeni aggile (make) waa mara
kinnon.

21. usun Yalli xakaba iyyeh sinam
kah amrise Ramad xakbaah sinni
Rabbik meesita mara, usun uma
cisab kee gibdi fokkaaqoy gira
ken culussuwaytak meesita mara
kinnon.

22. usun gibdaabinaa kee Yallih
taaqatal yisbire mara, sinni Rabbih
fooca edde gurrusak, salat elle
faxxiima innal abah soolisaah
keenih necee rizqhik tu yacee
mara kinni qellisak ayballuk, meqe
taamat uma taama gutqa mara tet
dugtankeh, too mari usun akeeral
ellecabô dabqay fayla le lon.

23. Woo meqe ellecabo is madab
jannootay qadni deqsittay culaana
kinni, ken abbobtiiy ken agabuu
kee ken Samadak meqe mari keenî
luk tet cula, malayka kulli afak
keenil culta.

24. Malayka Yallih taaqatal
tisbireenimih sabbatah kaak
nagaynan siinil tanay keenik itta,
toysa tama sin ellecaboy fayla
le maxxu meqe ellecabo (jannat
kinnuk) kinnii!

25. Uma maray Yallah ateeban heek
lakal yaggileeh, Yalli xakbiyyah
sinam kah amrissi hee Ramad
yargiqeeh, uma taamat baaxo baysa
mari, woo mari usun abaaroy
Yallih Racmatak ken tayxeere
loonuuh, akeeral uma dabqa lon.

26. Yalli isih faxa marah rizqhi farakka
haah, isih faxa maral ceyissi kaa
haa, koros addunyâ manol rizqhi
farakka keenih iyyeemit wallitteeh,
addunyâ mano akeerâ manoh garil
dago duyyey xayuk tamurruqe
akke waytek is tu hinna.
27. koroosite mari kay Rabbik astay
kay numma tascasse macah kaal
obsime wayteeh, dumi ambiyal
kah obsimte innah iyye, Nabiyow
diggah Yalli isih faxa mara tirtô
gitak makkoysaah isil gace mara
cakki diinî fanah tirri haa keenik
ixXxic.

28. Yalli isi diinil tirri haam
yeemeneeh Yallih cusiyyat lubbitte
satta kak itta mara, oobbiya!
lubbitte edde satta ittam Yallih
cusiyya kinnik.

29. Yallaa kee kay farmoyta
nummayseeh, meqe tamoomi
abbaasite mari ruftoo kee meqe
gacsimeyna lon (jannat kinnuk).

30. Tonnaah Nabiyow kok duma
farmoytit warrayte ummattah kah
rubne innaah koo ama ummattah
rubne, tama ummattal nanu
wacyih kol oobisne Qhuraan keenil
takriyemkeh, usun Racmaan
kinni Rabbiy fulte Racmatta lel
koroositak, Nabiyow keenik ixxic:
usuk yi Rabbiy kaak sa yaqbuden
Yalli kak anee waay qibaada dibuk
cakkisita kinni, anu dibuk kaal
keltaah yi gacsimeynaa kee yi
madaara kaâ fanah takke.

31. Yalli korosul gacisak: diggah
wokkel Qhuraanay yakriyeeniy
qaleelá edde gexsimtaah, le aracak
edde katta, hinnay baaxo edde
taggiggiriqqeeh, hinnay rabtem
edde tanuwweeh, edde yaabsinta
suginnay, tama Qhuraanak ten
tamahat weeloysimak tenem, tohuh
usun kaal aamanuk manannon,
Wonna hinnay caagiida inkih Yalli
le, tokkel moominiinih yan mari,
diggah Yalli faxinnay baaxol tanim
inkih sinaamak tirri haak yenem
maaxaginnaa? koroosite mari
balooli keenil obtaamak makata
koroositeenimih sabbatah, hinnay
woo balooli ken dabooqak gariik
obtaamak makatta, Yallih xagni
keenih xikki iyyam fanah, diggah
Yalli hee xagana ma maka.

32. nummah Nabiyow kol anqasen
ken tekkek kok dumi ummattay
warrayte sinni farmoytiitil
anqasseh, tokkel koroosite
marah wakti abeeh, tohuk lakal
ken ibbixeeh inni digaalat ken
finqisehik, tokkel Yi digaala
mannak teneeh?

33. Ummaan nafsi taamak abem
loynisaah dacrisa Yalli yayse
innaa?ama Yallat tasgalleenimiy
tuxxiq kee tu kalak tu aalle wayta
taysee qibaadah cakkisitiyyah?
usun Yallat agleytit heenihik
Nabiyow ken muggaaqisa keenik
ixxic, hinnak isin Yalli Aaxige waa
Yallitte kaah warissaanaa? kay
baaxol, hinnay isin agleytiitil ken
muggaaqissaanaa deedalay maxcok
numma edde anee waytah, wonna
hinnay koroosite marah ken uma
mala keenit bilqisimteh, usun tirtô
gitak waasimeenih, Yalli cakki
gitak makkoyse num usuk tirri ise
haytam mali.
34. Ama korosuy Yallih gitak sinam
waassa addunyâ manol gibdi
digaalale, qidim kee seewah ken
orbisaanamat, akeerâ diggaala
addunyâ digaalak gibiduk raqta,
usun Yallih digaalak ken cataah
ken reebisé malon.

35. Yallak meesita mari kah xagnisime
jannatih ceelallo lakal weeqaytitte
guba kak gexxaah, caxammixuu
kee silaalo kak aggiriqqe wayta
jannata, toh jannatal Yallak meesite
marih ellecabo kinni, Yallal
koroosite marih ellecabó gira kinni.

36. Nabiyow yahuud kee nasaarak
kitab kah necee marak koo
nummassem kol obsime Qhuraanah
wallittah, ku saduh koroosannul
maagowte buttak kol obsime
Qhuraanak tu Yangaddee mari
keenit yan, Nabiyow cagalah anu
Yalla dibuk aqbudeeh agleyta
kaat heewaamah amrisime keenik
ixxic, anu kay qibaadâ fanah sinam
seecaah yok gacim (toobat kinnuk)
kaâ fanah yakke.

37. Tonnaah Nabiyow naharsi ambiyal
kitooba kah oobisne innaah ama
Qhuraan Qarab afat kol oobisne
mekla kaal abtamkeh, ku Rabbik
ixxigak koh temeeteemih gamadal,
Nabiyow tama korosih kalbi
fayxiixa katattek, Yallih digaalak
koo cata awlaytu mageytaay, teetik
koo Reebise mageyta.

38. Nabiyow nummah kok duma
konnabale farmoytit rubneeh,
agabuu kee xaylo keenih necee,
hebeltô farmoytah Yallih idni

akke waytek asta baaham kaah
matakkaay kaah maxiqita, kulli
caagidiy Yalli mekelli heey usuk isi
xaqul yuktube waktiy kah xagek
ma yaakumaay mawadirroowa.

39. Yalli madqooqik isih faxam
duugaah isih faxam dabqisaah
arcisa, Yalli kitoobak aslih yan
(inah yan) kitable isi xaqul (lawcal
macfuuz kinnuk).

40. Nabiyow ku naqboytit edde
meesisne digaalak ku manol
elle tu koo aybulliy, hinnay woh
tablek naharat koo qide akkenno,
tokkel cagalah kol tanim seecô
gudduysiyyaay, nel cisab kee galto
tan.

41. ama koros diggah nanu ken baaxo
fakak derfaafik tet daggosnam
mayablaanaa? muslimiin qeebit ken
baaxot abta xibixit, Yalli meklaah
kay mekla ciggiile mayan, usuk
cisab sissikik kay digaalat asissike
woonay.

42. Nummah keenik dumi mari sinni
farmoytiitih uma mala malse
Nabiyow ama koros uma malah
koh kah malissa innah, tokkel
Yalli ken makari inkih bayseleeh
umaane keenil kak gacele,

Yalli ummaan nafsi abba haam
yaaxigeh, ama koros Qhiyaamah
ayro sinni Rabbil xayyowta waqdi
ellecabô dabqay meqey fayla le lem
kinni mara aaxigelon.
43. Koroosite mari Nabii
Mucammadak fcac : atu
Yalli ruube farmoyta hinnito iyyen,
Nabiyow : anu farmoyta kinniyooh
numma aceemih yoo kee sin fanal
sumaaqah Yalli yoo xiqah, yahuud
kee nasaarak yeemene maray kitab
ixxiga le sumaaqah yoo xiqah
keenik ixxic.



1. Alif-Laam-Raa (edde faxem Yalli
yaaxige) Nabiyow ama Qhuraan
kitaabay wacyih kol oobisne, sinam
koroosanni diteetaa kee makot
gexok tirtoo kee iimaan diifû fanah
ken tayyaaqemkeh ken Rabbih
idnih, Yallay maysolih yaniy kulli
caalatal fayla-lih yanih gitâ fanah
tirri ken haytankeh.

2. Yallay Qaranwaa kee baaxol tanim
inkih leeh yamlike qibaada dibuk
cakkisittam, booleey korosuh
Qhiyaamah ayro, gibdi digaalay
ken xagtu waytak.

3. Ama koros kinni addunyâ
mano akeerâ manok doorittaah
muxxussam, usun sinam Yallih
gitih (islaam diinih gita kinnuk)
katayyuk waasaanaah ken nafsi
elle faxa innal ama giti makot
yan gita yakkem kaak faxan, too
maray tama weeloolat weeloysime
cakki gitak makot yaniih, tirtol ken
xayyossu haytaamak xeeroonuh.

4. Nabiyow kok naharat Ni
farmoytittek hebeltô farmoyta
ma ruubinnino, isi marih afat
yaabak rubsume kaa akke waytek,
Yallih madqooqi baxxaqqa keenih
haankeh, toysa Yalli isih faxa mara
cakki diinil tirri haah isih faxa
mara cakki diinik makkoysah,

usuk isi reedal maysoli isi abtol
naggaar kinni.

5. Nummah Yalli Nabii Muusa
maqarle astootiy kay numma
tascassey isi mara koroosanni
diteetak iimaan diifû fanah
eyyeeqaay Yallih niqmootaa kee
kay balooliy kay ayyoomat tekke
ken kassis iyyaanamal kaa rubne,
diggah tama kassiisiyyat kulli
naqasuy Yallak kaa geyte balal
maggo sabrileeh Yalli kaah yecee
niqmootal maggo faatolih yanih
Yallih inkittinaanee kee kay dudda
tascasse astooti edde tan.

6. Nabiyow ku marah Nabii Muusâ
xaagu cus, isi marak : yi maraw
Yallih niqmatay sin amol yani
kassita, firqawnaa kee kay maray
uma digaala sin tammoysay lab
xaylo siinik yasguudeeh say xaylo
siinik xixxibaane luk nuwwuk
cabak sin naggoyse waqdi, too
balay sin geytee kee siinit abe
naggoysiyyat sin Rabbik kaxxa
mokkoro siinik edde tan keenik
iyye.

7. Nabii Muusa isi marak: sin Rabbi
diggi itta maysaxxaga yiysixxige
waqdi kassita, Diggah yi niqmatal
yoo faatitteenik digga luk
siinih osiseyyo, woh cinteeniih
tengeddeenik, diggah yi digaala
gibdi digaalaay sin digaaleyyo
axcuk.
8. Nabii Muusa: sin kee baaxô
bagul tanim inkih Yallal
koroosittaanamah tu kaak
makaltan, toysa diggah Yalli isi
ginok gaddali, usuk kulli caalatal
faylali kinni keenik iyye.

9. Nabii Mucammad ġa
ummatey siinik naharat suge
marih xaagi siinih mamattoo?
Nabii Nuuc maraay Nabii Huud
maray qaad deqsitaay, Nabii Saalic
maray Samuud degqsitah, keenik
lakat temeete ummattay Yallak sa
loowo num kak aaxige waah, ken
farmoytit baxxaqqooqi le astooti
luk keenih temeeteeh iimaan
cineeniih ken dirabboyseeniih
naqabuh usun sinni gaboobi
sinni afittel gacissi heen, usun
sinni farmoytiitik : nanu diggah
isin edde rubsummu itteenimil
koroositneeh, nanu diggah isin fan
nee kak sectaanamak agaywaagaa
kee agaagulut nanno iyyen.

10. Ken farmoytit keenil gacisak :
usuk Qaranwaa kee baaxo gineh
yan Yalla kinnik kaa yaqbudeeniih
qibaada kaah caglisaanam
agaywaaga lee? usuk iimaan fanah
sin seeca, tokkel isin teemeneenik,
sin dambitte siinih cabaah
addunyal muggaqsimeeh yimixxige
waktî fanah sin wadirroysankeh,
tokkel usun sinni farmoytiitik :
isin ni innaah tan seehada akke
wayteenik kalah kah taniinim
mantuunu isin nabbobti aqbaduk
sugteemik nee waassaanam
faxxaanâ kalah, toysa baxxaqqa
iyya sumaaqay isin ittaanam
nummaysa neh baahay keenik
iyyen.

11. Ken farmoytit keenil gacisak : isin
kah ittan innaah nanu sin innah
tan seehada akke waynek kalah
kah nanim mannu, kinnih immay
Yalli isi naqoosak isih faxa mara
guna, nanu astooti sumaaqah siinih
bahnam neh takkem hinna Yallih
idini akke waytek keenik itte,
moominiin sinni caagiidah inkih
Yallal kelittay.

12. Ken farmoytit keenil gacisak:
mannal Yallal kelte waynaa
wohuk maca nee waassaa? iyyen,
nummah usuk kay digaalak edde
naggowna Ni gita neh yescesse
way, diggah isin ada nee edde
abba haytaanamal asbirenno,
moominiinik kelta mari catoo kee
qokoluh sinni Yallal kelitay.

13. Koroosite mari sinni farmoytiitik:
diggah Ni baaxok sin ayyaaqenno
hinnay Ni diinih gace akketon
keenik iyyen, tokkel ken (farmoytit
kinnuk) Rabbi wacyi keenil
oobise, diggah daalimiinih yan
mara finqisennooh, baysenno
iyyaanamah.

14. daalimiin bayisnek lakal ken
baaxol dabaqah sin heenno keenik
iyye, moominiinik woo qokol
geytam, Qhiyaamah ayro Yi foocal
soolaah, Yi digaalak meesite mara.
15. farmoytit sinni Rabbi eleelitteeh,
cato kaal esseritte ken naqboytiitil
ken catankeh, tokkel ken Rabbi
faxeenim keenih oggoleeh, kulli
kaxxamariinoliy cirdeynah yani
fingiteeh kasaariteh.

16. Ama korostih foocal Jahannam
giray digaala kak geyu waa taniih,
tet addal girâ marih xagarak yawqe
qasaalayik kaa yafqen.

17. Ama korosti qasaalayiy girâ marih
xagarak caxita guq haak yanxuqem
gabbataah, kaa yanxuqem
maxayyoysaay ma duuda qeeroo
kee niqnâ gibdah, rabi edde yan
digaalay gibdi kulli aracak kaat
tamaateeh, usuk raba numuy
digaalak yaffoofe hinna, usuk ama
digaalah lakat teetik gidibuk raqta
digaalay kaa qansarissa le.

18. Addunyal sinni Rabbil koroosite
marih meqe taamoomih ceelallo
kaxxa caacay edde yan ayrot gibdi
caacay edde yemeete gomboduy tu
kak raaqe wayteh inna ken taama,
tonnaah usun addunyal aben meqe
taamak tu geyaanam maduudan
Yallih xaqul, toh massa le gitak
kaxxam xeeri maxqawit (mako)
kinni.

19. Nabiyow diggah Yalli Qaranwaa
kee baaxo nummal gineeh,
digirih ken nammay gine weem
mataaxigaa? Yallih amri cina
maraw usuk faxek sin bayissi heeh
qusba ginoy dibuk kaa taqbude
baaham duudah.
20. too kay amri cina mara finqisaah
kay amri oggola mara baaham
Yallal xabcinih ikkal magibdi.

21. Gino inkih magooqak cisab kee
galtoh tawqeeh, Qhiyaamah ayro
Yallih foocal solta, tokkel boola
le maray abbobti katayak suge
kaxxa maray addunyal sinam
makot beyak sugek: diggah nanu
sin katayak sugnek isin Yallih
digaalak tu nek kaltaanam maay
duddan keenik iyya, abbobti keenil
gacisak: Yalli iimaanah tirri nee
haamal tirri sin haak nen, kinnih
immay ninnih makkotneeh, sin
makot beyneeh, ta saaku nee kee
sin Qaraaraknam kee hinnay
nasbirem nel inkittu, toysa nanu
Yallih digaalak kudnaah eleelitnâ
ikke mannu iyyen.

22. sheytan Yalli caagiida mekleeh
isi ginok cisab abeeh jannat mari
jannat culeeh, girâ mari gira
culek lakal iyyeh: Diggah Yalli
nummâ xaganah sin xagnise rabak
lakal ugut kee galto taniimih,
anu deedal xaganah sin xagnise
ugut kee cisaabaay galto anee
waytaamah, tokkel anu woo
xagana siinik makeeh, anu sin
edde dirkisa qandey yoo elle
katattaana luk mananniyo, kinnih
immay anu koroosannuu kee gitak
makkottaanamah sin seeceeh, isin
yoo oggolteeniih, yoo katatteenih,
toysa sinni nafsi dareemaay
yoo madareemina, anu Yallih
digaalak sin wadé hinniyooy, isin
yoo wadá hinnitoonuk, diggah
anu isin addunyal duma Yallah
abten qibaadat kaâ luk agleytah
yoo hayteenim siinik engeddeeh,
diggah daalimiinih yan mari
qansarissa digaalale akeeral.

23. Kaadu Yallaa kee kay farmoyta
nummayseeh, meqe taamoomi
taamite mara Yalli jannootay
weeqaytitte guba kak gexxa ken
culsa usun tet addal waarak, sinni
Rabbih idinih, ken salaamaqle
tet addal Yallaa kee malaykaa
kee moominiin keenih abata
salaamaqle kinni.

24. Nabiyow mataaxiga innaa? meqe
qangaray laa ilaaha illallâ deqsittah
ceelallo Yalli elle yoogore inna,
meqe caxay (tamirto kinnuk)
laqib kak arciyyat yaniy, luud
kak Qaraanâ fanah iroh yafkunel
ceelallo teetik yoogorem.

25. Is kulli waqdi mexexu xaltaah
tacee isi Rabbih idnih, tonnaah
iimaan Qangara moominti
lubbit arciyyah taniih kay meqe
taamoomi Yallâ fanah kulli waqdi
tawqe usuk tet galto geyak, Yalli
sinaamah baxxaqqa le ceelalloola
yaagure, elle kaskassoowa mara
yakkeeninkeh.

26. Uma Qangarah ceelallo (koroosanni
qangara kinnuk) uma caxay tami
kak qeero leeh, baaxô baguk
siibimtay Ramid sinnih inna kinni,
tonnaah koroosanni Qangara diggah
lem maliiy barkatah lem mali.
27. Yalli yeemene mara nummâ maxcoy
(laa ilaaha illa kinnuk) diggi ittat
diggi ken haa addunyâ manoo kee
akeerâ manol, Yalli koroosite mara
addunyaa kee akeeral inkih cakki
gitak makot ken beya, Yalli isih
faxam aba yeemene mara tirri haah,
koroosite mara makkoysaamal.

28. Nabiyow ama korosuk koo
dirabboyse marih caalat matablaa?
Yallih niqmat koroosannuu kee koo
dirabboysaanamat yibiddileenim,
nummah usun sinni mara finqi
dabqal oobiseeniih ken orbiseenim.

29. Is jahannam giray culaanay niqna
kak tammoysaana kinni, is keenih
manxu gacah yan madabaay.

30. Ama koros Yallat agleytiitiy kaâ
luk taqbude haysitte, usun kay
gitak sinam makkoysaanamkeh,
Nabiyow addunyâ manol hataka
keenik ixxic, toysa diggah
gacsimeyna siinik gira kinnik.

31. Nabiyow: Yi naqoosak yeemene marak
ixxic: salat abaay soolisa, rizqąhik
siinih neceemik meqe foocittel
tu kak acuwa qellisak ayballuk,
Qhiyaamah ayroy fidah maalu
sinnik yaceenim kee kataysiini tu
edde xiqewaa ayrok duma.

32. Yalla kinni Qaranwaa kee baaxo
ginteeh Qaraanak lee (rob kinnuk)
siinih oobissem, tokkel buqreey
caxammixu rizqhih siinih edde
teyyeeqem, Yalla kinni dawaanik
siinih qanteeh xabbacossem kay
amrih badal gexankeh, Yalla
kinni weeqaytitte sin kee sin lacih
tuxxiqih siinih qantem.

33. Yalla kinni ayroo kee alsa gexak
aadee kal siinih qantem, kaa kinni
baray laqo abten taqabik edde
sabhalaltaanaa kee laqoy Yallih
rizqhi edde gurrusuttaana siinih
qantem.

34. Yalli ummaan iimik kah
ceyittaanaah kaa esserinnaanim
siinih yacee, isin Yallih niqmat
lowteenik loowo kak magacissan,
diggah seehadayti isi nafsi kaxxam
yadlumi isi Rabbih niqmat kaxxam
yangaddi kinni.

35. Nabiyow cus, Nabii Ibraahim
isi Rabbi kallacak yi Rabbow
A baaxo (makka kinnuk) teetil
aninnaanih marah amaanah tan
baaxo tet abaay, yoo kee yi xaylo
numtinwwellitte naqbudeemik nee
eyxer iyye waqdi.

36. Yi Rabbow numtinwwellitte
sinaamak maggo mara cakki gitak
makkosseh teetih aban qibaadah,
tokkel Yalla inkittoysaanamal yoo
kataate num, toysa diggah usuk
Yi diinih num kinni, yamri cineeh
agleyta kot hee num, toysa diggah
atu dambi cabti li xuwaw li kinnito.

37. Ni Rabbow anu diggah yi samadak
tu dabqah daqaaray buqre sinnil
hee, ku qariy caram deqsitah xaqul,
Ni Rabbow salat elle faxxiima
innal abaanaah soolisaanankeh,
toysa sinaamak lubbitte ken
takcineeh, maxhaxah keenî fanah
kelittam keenih ab, maggo afah
yan caxammixu rizqhik keenih
acuy, ku niqmatal koo faatita mara
yakkeeninkeh.

38. Ni Rabbow diggah atu nanu
qellisnaah naybulleem taaxigeh,
Yallak baaxol tu maqellittaay
Qaraanal tu maqellitta.

39. Yallay kaxxiinal ismaaqil kee
iscaaqh yoh yecee fayla le, diggah
yi Rabbi isi kallaca marih dooqa
yaabbi kinni.

40. Yi Rabbow salat abaah soolisa num
yoo abaay, Yi samadak kaa abaah
kaa soolisa mara keenik ab, Ni
Rabbow yi dooqaa kee yi qibaada
oggolaay Raabit.

41. Ni Rabbow yoo kee yi xaleynaay
moominiinih dambi cab, sinam
cisab kee galtoh edde solta ayro.
(Nabii Ibraahim ama dooqa abbah
abem usuk Yallih Qaduwwi
kinnim kaah Qaddowtak dumak
ten).

42. Nabiyow Yalli daalimiinih yan
mari abah yaniimik garcitam
(karcitam) makkalin, cagalah ken
kah wadirroysam gibdi ayroy
intiita meesî gibdah edde huurta
kinni.

43. Qhiyaamah ayro daalimiinih
yan mari sinni magooqak
sissikuk moyyaayi fayya haak,
intiita keenik ittal magactaay
sorkocobbaxitte keenik kasak
foyyah anuk yawqen, digaalak
aban meesih.

44. Nabiyow sinam meesis digaala
keenih tamaatu wayta ayrok,
tokkel sinni nafsi koroosannut
yudlume Mari Ni Rabbow nee
wadirros xayi waktî fanah, ku
seeco oggolennooh ku farmoytit
kataatennok iyyan, ken sahitak:
ahak duma addunyal xiibitteenih
manantoonuu? addunyâ manok
kate waytoonu waytaanamal.

45. sinni nafsi koroosannut yudlume
marih dabooqal dabqih gacten
ken bayisnek lakat, xaaguu kee
mablal inkih keenik kah abne inni
baxxaqqa siinih iyye, Qhuraanal
ceelalloola siinih noogoreeh isin
elle makaskassoowinton.

46. nummah ama koros sinni uma
malah malisseh Yallih farmoyta
qidaanâ gidah, ken uma malah
galto Yallih xaqul taniih, usuk ken
uma malaa kee keenit inkih maroh
anuk, ken uma mala qaleelá edde
katta mala hinna.

47. Tokkel Nabiyow Yalli isi
xaganay isi farmoytit catuwaah
ken dirabboyse mara finqisu
waamah hee xagana maku waam
naqboytiitil cané gacse kinni.

48. Yalli isi naqboytiitil cane gacsam
Qhiyaamah ayroy tama baaxo
aka Baaxoy qadooh saytunit
tatbiddilimeeh, Qaranwa aki
Qaranwat tatbiddilimu wayta

ayro kinni, gino inkih magooqak
nuwwuk inki Yallay dirkiseh yanih
angaarawah edde tawqe ayro kinni.

49. Nabiyow woo ayro (Qhiyaamah
ayro kinnuk) umeyniitih yan mara
silsilootat axawah anuk, gaboobii
kee ibitte keenik ittat saxiqqi
heenih xibbaanah anuk ken table.

50. Xagaral lon ken sari gira kiciniy
Qhatraan deqsitak yan, ken foocitte
gira buultaah tet carrissa.

51. Yalli woh keenik kah abam, kulli
nafsi addunyal maqaanek abem
hinnay umaanek abeemil kaa
galtankeh iyyaanama, diggah Yalli
cisab sissiki.

52. Nabiyow ama Qhuraanay kol
oobisne sinaamah kuktaay
maysaxxaga kinni, usun Yallih
digaalak kaat meesiisimoonuh
(takkawsimoonuh) kaat
faysimoonuh, cagalah Yalli usuk
inki Yalla kinnim yaaxigeeniih
dibuk kaa yaqbudeeninkeh,
qaafiyatah yan kas le mari kaal kas
geyankeh.


1. Alif-Laam-Raa (edde faxem Yalli
yaaxige) amah Qhuraan kitaabih
aayootaa kee baxxaqqa le Qhuraan
kinni.

2. koroosite mari Akeeral, addunyal
muslimiinih sugaanam sinnik
qaagitak yenen.

3. Nabiyow ama koros addunyal
takamay hataktay usun addunyah-
lon baaker Yallih taaqatak ken
gabxisay ixxic;toysa addunyaay
akeeral ken geyuwaa finga sarrah
Aaxige loonuk.

4. Magaaloolî marak hebeltô
magaalah mara mafinqisinno tet
mara edde finqisnaah bayisna
waktiy finqah keenih xagne yani
kaa akke waytek.

5. Hebeltoh ummattay finqi teetik
edde yan waktik taakumeeh
wadirrowta matan.

6. Nabii Mucammad fraseo
dirabboyse mari (koros kinnuk)
anqasah kaak iyyeh : kee Qhuraan
elle obsime numow diggah atu
cabuli anu Nabii kinniyo itta
waqdi.

7. Malayka macah neh baahe waytaa
Yalli nee fan koo ruubeemih koh
sumaaqittamkeh atu numma yacee
marih num tekkek? kaak iyyen.
8. Yalli keenil gacisak iyyeh :Nanu
malayka moobisna cakkķil finqa kah
fanna marih digaalah ken oobisna
nee akke waytek, toysa malayka
ken digaalah obta waqdi usun
wadirroysima mara hinnon.

9. Diggah Nabii Mucammadal
Acsaei yo Qhuraan oobissem
Nee, diggah kaa (Qhuraan kinnuk)
dacrissam nee tu kaat ossaanaah tu
kaak daggoysaanamak.

10. Nummah Nabii Mucammadow
Aae kok duma farmoytit
rubneh naharsi ummattah buttaatil.

11. Ni farmoytiitik hebeltô farmoytay
keenih yamaate mayan kaal
anqasak sugeenim akke waytek.

12. Nabii Mucammadow ġcgaseńięe
kok duma rubne farmoytit
dirabboyse marih lubbittet
koroosannu kah culusne innaah
makki korosih umeyniitih lubbittet
kaa culusnah.

13. Nabii Mucammadow åĝcjaseiýgo
ama koros koo kee kool oobisne
Qhuraan ma nummassa, nummah
koros finqisnam naharsi marih
gitay tatrey Yalli ken finqah madqe
kinni.

14. Makki korosuh qaran afoofik
afa fakinninoy tokkel malayka
ubullu haanam fanah awaquk kaat
asak yeneeniih woh nummaysak
manannon.

15. Cagalah Ni intiita alfinteeh korteh
wonna hinnay Nanu elle baaben
mara kinnino axcuk yenen cirdih
(Qinaadih).
16. nummah Ni dudda tascasse
astootik tanim: addunyâ
Qaraanal cutuukâ mafdagoogi
hayneeh cutuukut kaa bilqisne
kaa fan waktaah cubbusaah elle
kaskassoowa marah.

17. kulli sheytanay Yallih Racmattak
xiiriyimek kaa (Qaran kinnuk)
dacrisneh.

18. Sheytanay qaraanal tan malaykah
yab ankacisaah hadfaah garqay
hadiidiga dabiiti kataataah carrisa
akke waytek.

19. baaxo fidisneeh farakka tet
hayneeh qaleelay diggi tet hayta
teetil hayne, ummaan iimik
timixxigeemiy caggudsumte teetil
nuysubuke.

20. quusi siinih teetil (baaxo kinnuk)
hayne, xayloo kee lacay tuxxiq
edde litoonuy rizqhi kak siinil anee
waa siinih ginne.

21. Gino tuxxiq edde leemik tu matan
kadnoonî mafaatic Ni xaqul kak
yanih akke waytek, Qaraanak
baaxô fanah tet (Yallih kadnooni
kinnuk) moobisna timixxigeemiy
caggudsumte teetik oobisna nee
akke waytek.

22. caacooyay qubulta lakabta
(labakta) rubneeh Qaraanak robti
lee oobisneeh tet sin nafqeeh,
isin tet daanissaanam maduddan
Nanu tet siinih daanisna nee akke
waytek.

23. diggah nanu naynuwweeh nanu
qidnaah baaxoo kee baaxô bagul
tanim inkih nanu nagra mara
kinnino.

24. nummah Nabii Aadamak xabba
haanamaay tawayâ fan siinik
rabtem Nanu neexegeh, nummah
siinik nuwwam kee Qhiyaamah
ayrô fanah tamaatu waytaamay
wadirrowte Nanu Neexegeh.

25. diggah ku Rabbi Qhiyaamah
ayro usuk ken gaaboyse le cisab
kee galtoh, diggah usuk isi abtol
naggaaraay ummaanim yaaxigi
kinniih kaak qellittam matan.

26. nummah seehadaytu (Nabii Aadam
kinnuk) kafin kallay kanniy ittay
dataah saanittek kaa ginne.

27. Jinni abbay jaan deqsita (ibliis
kinnuk) kaxxa niqna le giray qer
(qir) Aalle waytak kaa ginne Nabii
Aadamak duma.

28. Nabiyow cus; ku Rabbi malaykak
diggah Anu seehadaytu kafin
kallay kanniy ittay dataah
saanitteeh bisi kak milaggootek
kaa gine kinniyo teetik iyye waqdi.

29. Tokkel gino kaak missossuuy Yi
xaquk yan rooci kaat fuufuyyu haa
waqdi, toysa isin malaykak kaah
kummaatak gomboh kaah rada
massakaxxah.

30. Tokkel malayka inkih kummatte
num keenik cine kal.

31. Kinnih immay ibliis malaykâ luk
Nabii Aadamah kummaata num
yakkem cineh.
32. Yalli ibliisik : kee ibliisow maca
litoo?Malaykâ luk Aadamah
kummaata num kah akke waytam
kaak iyye.

33. Ibliis kaxxa mariinoo kee kuuxe
waynaanah anu seehadaytuy
kafin kallay kanniy ittay dataah
saanitteeh bisi kak milaggootek
ginteh kummaatam yoo maceltaay
maaba iyye.

34. Yalli kaal gacisak : toysa jannatak
eweq diggah atu yi Racmattak
yexxeereeh xiiriyime num kinnitok
kaak iyye.

35. diggah cisab kee galtoh ayrô fanah
Yi naqabuu kee Yi Racmattak
taxxeerem kol tanayik.

36. Yi Rabbow addunyal yoo wadirros
ku naqoosa edde ugussa ayrô fanah
iyye ibliis.

37. Yalli kaal gacisak :tokkel diggah
atu ibliisow gino inkih edde rabtu
wayta ayrô (Qhiyaamah ayro
kinnuk) fanah raba kak wadirrosne
marat tanto kaak iyye.

38. Wakti kak yimixxige ayrô fanah
sugetto (gino inkih edde rabta ayro
kinnuk) kaak iyye.

39. Ibliis Yi Rabbow yoo makkosseeh
makot yoo beyteemih sabbatah
baaxô bagul Aadam Samadat ku
amrî cina keenit bilqiseyyooh tirtô
gitak inkih ken makkoyseyyooh
ken maxqawiseyyo iyye.

40. Ku naqoosay tirri haytey isi
qibaadah doorittey qibaada koh
caglissa akke waytek.
41. Yalli kaal gacisak : ah Yi gitay
massooway yoo gudduysaah
dacayri yol kak tani kinni kaak
iyye.

42. Diggah atu Yi naqoosay qibaada
yoh caglissa makkossaamih dudda
ken amol mantu, kinnih immay atu
makot beytaamih dudda kah litom
makkoote maray koo kataate kaak
iyye Yalli.

43. diggah jahannam gira ibliis kee
kaa kataate marak inkih xagni arac
kinni.

44. jahannam gira is malcina afa leeh
malciin takke, kulli afa teetik ibliis
kataate marak kulli mari keenik
yimixxige kuray baxsime teetik le.

45. Diggah Yalli maqaanek ken
kah amrisem abaah usuk ken
kak waaseemik yaxxeere mari
jannootaa kee gexxa daroorih addal
yan.

46. Kulli umaanek nagaynan luk,
kulli digaalák amaanah anuk tet
(jannoota kinnuk) cula keenik
iyyan.

47. ken (moominiin kinnuk) lubbittek
baguumaanee kee kuuxewaynan
kalleh usun toobokoh anuk kacanu
luk qaraakiy amol itta fan wagitak
daffeyan jannat addal.

48. Usun tet (Jannoota kinnuk) addal
taqabii kee Saqsaqitik tu ken elle
maxagtaay usun teetik inkinnah
yawqe mara hinnon.
49. Nabiyow Yi naqoosah waris,
diggah anu dambi cabti li xuwaw li
kinniyom yol gace marah.

50. Nabiyow diggah Yi digaala is
qansarissa digaala kinnim keenih
waris yol gacam cine marah.

51. Nabii Mucammadow ġcsaseio
Nabii Ibraahim qibinih (malayka
Kinnuk) xaagu keenih waris, Yalli
Nabii Ibraahim baxa geyuwaamih
ayti kumaa kee Nabii Luut marih
baysah ken ruube waqdi.

52. Malayka kaal culteeh salaamaqle
kaal qidde waqdi salaąaamaqle
keenih yukkuqeeh maaqo keenih
xayyoyse, tokkel woo maaqo isik
akmewaanam keenik yuble waqdi,
diggah nanu siinik meesitnah
keenik iyye.

53. Malayka Nabii Ibraahimik :ma
meesitin diggah nanu kol kah
nemeetem ixxiga le baxal koo ayti
kumusnamkeh iyyaanama kaak
itte.

54. Nabii Ibraahim qajjibsitak :
idoolanni yoo kee yi barra inkih
geek lakalaa isin baxal yoo
aytikumussaanam ?Ah anninnah
tan aytikumaay yoh abtaanam
keenik iyye.

55. Malayka Ibraahimow nummah
asmatleemiy raq sinnil koo ayti
kumusnak, toysa atu nanu koo elle
aytikumusnaamak yabboode marih
num makkin kaak itte.

56. Nabii Ibraahim isi Rabbih
Racmatak iyyi yabboodee
makkoote maray tirtô gitak
makkoote akke waytek keenik
iyye.

57. Yallih xaquk rubsumte malaykay
isin yoo elle aytikumusseenimik
kalah edde temeeten caagid siinik
macaay keenik iyye.

58. Diggah Nanu umeyniitih yan marâ
fanah rubsumne ken fingisnankeh
kaak itte malayka.

59, Nabii Luutu kee kay buxah marak
kaal teemenem kee keenik kalah
kay marak kaal teemeneemiy nanu
finqak inkih naggosnu wayna akke
waytek.

60. Kinnih immay kay barray
koroositte diggah is raqqa iyye
marâ lih raqtam teetil mekelle
digaalat.

61. Tokkel Yallih xaquk rubsumte
malayka Nabii Luutul temeete
waqdi.

62. Diggah isin waagisan mara
kinnitoonuuh anu sin maaxigak
maca faxxaanaa? keenik iyye Nabii
Luut.

63. Wonna hinnay nanu Yallih
farmoytiitik atu ma meesitin nanu
digggah ku Rabbih xaquk ku mari
edde agaywaagitak suge digaalá
keenih luk kol nemeetek kaak
(Nabii Luut kinnuk) iyyen.

64. nanu Yallih xaquk numma luk kol
nemeete, diggah nanu innaamat
numma yacee mara kinnino kaak
iyyen.
65. Toysa atu isi buxah maray yeemene
luk barak tut edde kuulaay atu ken
lakat gexaay ken katay, wadirih
num waliqqi siinik hee waay,
isin elle amrisinten kabû fanah
warrayaay gexa kaak iyyen.

66. Nabii Luutul ama caagidih, diggah
tama ku maray koroositek ellecabo
finqaay saaxa, num keenik raaqe
kalah maaci maacisa waqdi
iyyaanamah wacyi kaal oobisne.

67. Nabii Luut magaalah mari Nabii
Luut xaqul qibni yanim yoobbe
waqdi wallitak yemeeten umaane
keenit abaanamkeh.

68. Nabii Luut diggah A mari
yi qibinaay Yi dacayrih
gubat yaniinik, toysa isin
yoo mayqunxinaay yoo ma
wacarriysina keenik iyye.

69. Yallih digaalak meesitaay
umaaneh ken ma niyaatinaay yoo
mayqunxiyina keenik iyye.

70. Kay mari kaal gacisak : nanu koo
mawaasinninoo? sinaamak hebeltô
marih qibnaytiinok kaak iyyen.

71. Nabii Luut tamah Yi sayyok sinni
caagid yagdubeeh abam faxa mara
tekkeenik ken digbisita, Yalli
caraamu abem maabina lab maral
orobtaanamal keenik iyye.

72. Nabii Mucammadow ġzsaeio
ku-qumril xiibita immay diggah
Nabii Luut mari usun gibdi
maxqawitih (mako) addat yanin
baditiiy agaywaagat amo ayxaaruk
kaak iyye Yalli.
73. Edde luk digaalâ xongoloy ken
finqissa ken tibbixeeh keenil obte,
ayro tawqe wakti.

74. Tokkel ken magaaloolik (Nabii
Luut marih magaalooli kinnuk)
iro guba teetik ciggiilisneeh girat
alasne kallah xeet robti innah irok
keenil canne.

75. Diggah ken xagteeh keenil obte
digaalat kasleeh cubbusa marah
Yallih duddaa kee kay inkittinaane
tascasse astooti edde tan.

76. diggah Nabii Luut marih
magaalooli gitay safar mari
kak tatrak addal tanik elle
makaskassoowaanaa?

77. Diggah nanu keenit abne finqat
yeemene marah baxxaqqa itta asta
edde tan.

78. nummah maggo cooxuy gaabuh
yani le magaaloolih mari (Nabii
Shuqeybi mara kinnuk) usun sinni
nafsi koroosannut yudlume marah
sugen.

79. Tokkel cane keenil gacisneeh ken
bayisneh, ken dabooqa (Nabii Luut
kee Nabii Shuqeybi marih dabooqa
kinnuk) baxxaqqa iyya gitay sinam
safarah kak gactal tanik usun elle
makaskassoowaanaa?

80. nummah Cijri deqsita daqaarih
mari (Nabii Saalic mara kinnuk)
farmoytit dirabboyseeh wohul
Yallih farmoytit inkih dirabboyse
mara yekken.
81. Nabii Saalic marah Ni duddaa
kee Nabii Saalic cakkil keenih
yemeetem tascasse astooti (alaa kee
wohuk kalah kaah necee astooti
kinnuk) keenih necee, tokkel
usun derre teetit cabeeniih teetil
kaskassoowa mara makkon.

82. usun (Nabii Saalic mara kinnuk)
qaleela urak (orak) Qarwa
edde haysitak sugen, is keenil
taddigilleemik amaanah anuk.

83. Tokkel digaalâ xongoloy ken
finqissa ken tibbixeeh maacay
maacisa keenil obte.

84. Tokkel ken maaluu kee ken
kalqootay qaleelat urak (orak)
sugeeni keenih xiqtem mali Yallih
digaalak.

85. Qaranwaa kee baaxooy, ken
nammayih fanal tanim cakkik
sa elle ginnem mannu, diggah
Qhiyaama edde ugutta wakti
yamaatu waam raq mali, toysa
Nabiyow atu qaxmeqe qafu keenih
(koros kinnuk) abaay, usun kol
baaheenim keenih cab.

86. Diggah Nabiyow ku Rabbi
ummaanim gineeh isi naqoosah
caaloota yaaxigi kinni.

87. Nummah Nabiyow faatica deqsitta
suuray malcina aayat takkey kulli
salaatal gacam gacsimtaa kee
nabah yan Qhuraan koh necee.

88. Diggah Nabiyow addunyal ama
korosuk garu edde hatkisne maaluy
maggo afah yanî fanah isi namma
inti sangeelih maruubin, usun
Yallal aamine waanamah keenih
marookitinaay, Yallaa kee kay
farmoyta nummasse moominiinih
nacrooraay, Ramma keenih ixxic.

89. Diggah Nabii Mucammadow
Jcsakeiķe anu Yallih amri cina
mara Yallih digaalak meesiisey
meesisso kak baxxaqqa itta kinniyo
keenik ixxic.

90. Nabii Mucammadow åzsateiýço
Qhuraan kol oobisneh yahuud kee
nasaaral tawraat kee injiiliy usun
tu kak nummayseeniih tu kak
dirabboyseeni keenil kah oobisne
innaah.

91. Usun (Qhureyshi korosuuy, yahuud
kee nasaarâ koros kinnuk) Qhuraan
kura kurah hee mara kinnon, tu
kaak nummaysaanaah tu kaak
dirabboysaanamal.

92. Tokkel Nabii Mucammadow ku
Rabbi isil xiibitak nanu diggah
Qhiyaamah ayró gino inkih
esserenno iyye.

93. Usun addunyal numtinwwellitte
qibaadaa kee wohuk kalah abak
suggu iyyeenimil inkih.

94. Toysa Nabii Mucammadow cakki
seecoy ku Rabbi koo kah amrise
fayyah, fayya hayisaay, korosut derre
cabaay, ken umaanet tu mawin.

95. Diggah Nabiyow nanu Qhureyshi
korosih abbobtiy kol anqassah
umaanek koo xiqneh ken
bayisneemil.

96. Yallâ luk aka Yalla haa mari,
sinni uma taamah ellecabo sarrah
Aaxigelon, Addunyaa kee akeeral.

97. Nummah Nabiyow diggah atu usun
kok iyyaanamat kaalil ceytam nanu
naaxigeh.

98. Toysa Nabii Mucammadow atu
isi Rabbi saytunnoysak faylisaay,
Yallah salat abaah kaa yaqbude
marih num tik, koo biyaktaamak
usuk koo xiqelek.

99. Nabii Mucammadow isi Rabbi
umman uqbud Rabi koh amma
iyyam fanah kaak iyye Yalli.



1. A-korosey Yallih Amri
(Qhiyaamah Ayro kinnuk)
yemeeteeh, xayyooweh, tokkel
Nabii sin kah xagnise digaalat
maasassakina, agleh kaat hayya
haanamak Yalli saytunnooweeh
fayya iyyek.

2. Yalli malayka wacyi luk isi fayxiiy,
isi amrih oobisa, isi naqoosak
(ambiyaa kee farmoytit kinnuk) isih
faxa maral, sinam Yallat agleyta
haytaamak meesiisa iyyaanamah,
diggah yok sa qibaada cakkisita
Yalli mayanak yok meesita qibaada
yoh caglisak iyye Yalli.

3. Qaranwaa kee baaxo cakkil gine
Rabbi agleh kaat hayya haanamak
saytunnooweeh, fayya iyyeeh
nabah.

4. Yalli seehadaytu tiffoytak
{daacoyta kinnuk} gine, tokkel
usuk Yalli rabeh yan mara mugsa
iyyaamal baxxaqqa iyya kaxxa
giddi-li kinni.

5. Yalli lac siinih gineeh, xabcak
edde gamittan saray kay xagooruk
(dagooruk) bicissaana edde
litoonuuh, gersi tuxxiq kee cado
kaak takmeenim edde liton.
6. isin ama lacat carra kaa orbissan
waqdii kee Saaku kaa dacrissan
waqdi walle siinit culussa
qaxmaqaane kaat liton.

7. usuk (lac kinnuk) sin duyyek
qilsiimiy sin nafsi gibdi taqabik sa
yaafem duude waak yen xer (der)
baaxô fanah siinih yakkuqeeh
siinih beya, diggah sin Rabbiy
tamah siinih abe usuk xuwawli
(Allaaqal-li) nacrorli kinni.

8. sinaamey sin Rabbi faariisiiy
baakil kee okoli siinih gine
edde feertaanaah bilqa siinih
yakkemkeh, isin aaxige waytaanam
(baaburaay, tayyaarooriiy, wohuk
kalah tanim kinnuk) siinih gine-le.

9. Massah yan gita (islaamaninnô
diinih gita kinnuk) sin tirtoh
baxxaqqa haam Yallal tan, tama
gitittet cakkik daggaawa giti edde
yan (yahuud kee nasaarâ gita
kinnuk) sinaamey Yalli faxinnay
iimaanâ fanah inkih tirri sin haak
yen.

10. Sinaamey Yalla kinni Qaraanak
lee (rob kinnuk) siinih oobissem,
taaquben lee teetik siinih heeh,
cooxuy sinni lac elle taylooleeni
siinih edde yuysubuke.

11. Yalli tama leet maggo afah tan
buqreey zaytuun kee tamiiraay
qinabwaa kee, ummaan
caxammixu siinih edde yaysubuke,
diggah Yalli tama leet baaxok
siinih yayyaaqeemit kay duddaa
kee kay inkittinaane tascasse asta
edde tan, tamah cubbusaah kas elle
geya marah.

12. Yalla kinni bar kee laqooy, ayroo
kee alsa siinih qantem, cutuuka
kay amrih qannimte, diggah tohut
kay duddaa kee kay inkittinaane
tascasse astooti edde tan cubbusaah
kas elle geya marah.

13. sinaamey Yalli baaxô bagul
mutuccu ittam kee caxâ mixuuy
wohuk kalah eneyyi ittaamay
bisittee kee tuxxiq kak sissini
siinih gineeh qane, diggah tohut
Yallih duddaa kee kay inkittinaane
tascasse asta edde tan kassitaah elle
kaskassoowa marah.

14. Sinaamey Yalla kinni bad siinih
qantem, kaak tassaqqen kullumtak
qusba cado tattakammeeninkeh,
bilah sarittaanam (Luul kee
mirjaanaay wohuk kalah tanim
kinnuk) kak tassaqqeeninkeh,
seehadaytow kaxxa dawaanikiy
baddi bagul gexay baddi lee
qanxisa kaal table, tama dawaanikit
bahtan Qadaagâ duyyet (kabxat)
Yallih rizqhi edde gurrusuttaanaah
kaa elle faatittaanamkeh.

15. sinaamey Yalli baaxô bagul
qaleelay diggi tet hayta teetil hee
is sin tasgayyeeh qeegissaamak,
tet bagul weeqaytittey lee kak
taaqubeenii kee gitittey massah elle
gexxaana teetil siinih hee, faxxan
rike edde guftaanamkeh.
16. Yalli baaxô bagul astootiy (qaleelaa
kee wohuk kalah tanim kinnuk)
laqo gititteh ascossi siinih takke
siinih hee, bar cutuuka faxxan
baaxoh mohoodoh ascossi siinih
kah abe innah.

17. Akorosey Yallay tamah inkih
giney qibaada cakkisita Yallittey
isin qibaadal agleh kaat haytaanay
tu-gine waytah inna maay
kinni? hinna, toysa Yallih nabna
makassittaanaa ?qibaada kaah
caglissaanamal.

18. Sinaamey isin Yallih niqmoota
lowtan way loowo teetik
magacissan, diggah Yalli dambi
cabti-li xuwaw-li kinni.

19. Yalli sin taamoomik qellissaanam
kee taybulleenim inkih siinik
yaaxigeeh sin elle galte-le.

20. koros Yallak kalah taqbude Yallitte
tu-gintam madudda is koros isi
gabat ginte Yallitteh anuk, toysa
usun mannal tet yaqbudeenii ?

21. Woo numtinwwellitte Rabteemik
kalah nuwwim hinna, is tet kee tet
yaqbude mari ugsumu waa waqdi
mataaxiga.

22. Sinaamey sin Yallay dubuk
qibaada cakkķisita usuk inki Yalla,
tokkel ellecaboh Ayro nıummayse
waa mari ken lubbitte Yallih
inkittinaane tangaddeh, usun cakki
oggolaanamak kaxxamariinitak.
23. Nummah Yalli diggah usun
abinaa kee maxcok qellisaanam
kee yaybulleenim inkih keenik
yaaxigeh, diggah usuk kay
qibaadak kaxxamariinita mara
makicni.

24. ama korosuk sin Rabbi Nabii
Mucammadal zaffe maca
oobiseeh keenik axcuk ken
essereenik, naharsi marih
hayyayyoonaa kee deedal akke
waytek oobisem mali iyyan.

25. Ama koros deedal maxcot kah
yabtem Qhiyaamah ayro sinni
dambitte dudda-luk yassukuqeeniih
ixxiga maleh makkoysen marih
dambittek tu-yassukuqqeenimkeh,
woo marih dambittek tu-daggoote
kalah, kee sinaamey oobbiya!usun
xiiroonul yakkuqeenim manxu
uma quukaay.

26. Nummah ama korosuk duma sugte
koros sinni farmoytit kee usun
luk yemeeten diinih uma malah
malisseeh, Yallih amri yemeeteeh,
usuk ken xisoosa buxuxuuk
siibeeh, amô tabsi irok keenil
radeeh, digaala kak cube waan
kabuk keenit temeete.

27. Tohuk lakal Qhiyaamah ayro
Yalli digaalat ken wacarriysaah
ken yayqunxeh, sin Yallittek yot
agleytiitih hayten maray yok
kalah aqbaduk sugteeniy ambiya
ada kah abak sugteeni annih
teetiiy keenik iyya Yalli, ambiyaa
kee moominiinik ixxiga kah
tontocowwime mari iyyeh: A-ayro
wacarriysiyyaa kee qunxaaneey
digaala Yallaa kee kay farmoytiitil
koroosite marih amol tan.

28. Malayka koroosannut isi nafsi
adlamuk suge marak rooci
tayyaaqe waqdi, tokkel usun
raba yablen waqdi Yallih amri
oggolaanah nanu umaanek tu-abak
masuginnino axcuk, nummah isin
dirab taceeni ikkal uma-taama
abak sugteeniih korosuh sugten
keenik iyyan, diggah Yalli isin
abak sugten taaamoomi inkih
yaaxigeeh teetil sin galte-le.

29. Toysa isin jahannam girah afoofik
cula teetil waarak keenik iyyan,
tokkel jahannam gira is manxu
gaca dabqii kee madabaay iimaan
kee Yallih qibaadak kaxxamariinite
marah.

30. Moominiiniy Yallak meesittak
sin Rabbi Nabii Mucammadal
Azali oobisem macaay keenik
iyyan waqdi Yalli kayrii kee tirto
kaal oobise iyyan, addunyal Yallaa
kee kay farmoyta nummayseeh
meqe taamoomi abbaasite
mari teetil meqe mano-le, usun
akeerâ dabqil addunyal keenih
tontocowwimeemik taysem-lon,
akeeral Yallak meesita marih
dabqi manxu meqe dabqiiy (jannat
kinnuk).

31. Usun akeeral qadni deqsitta
jannoota-lon, usun tet culaanaah
teetil waaraanaah way teetik
mayawqan weeqaytitte guba
teetik gexak, usun tet addal faxxa
haanam lon, Yalli isik meesite mara
tonnah tan meqe galtoh galta.

32. Moominiiniy koroosannuk
saytunaane luk malayka rooci kak
tayyaaqek Yallih nagaynan siinil
yanayik jannat cula isin meqe
taama abak sugteenimih sabbatah
keenik itta malayka.

33. Koros qambaltaamah lem mali,
Rooci teetik tayyaaqe malayka
qambalta tet akke waytek, hinnay
ku Rabbih amriy digaalah sissikuk
teetih yamaatey tet finqisa
qambalta tet akke waytek, tama
koros Yallaa kee kay farmoyta
kah dirabbosse innaah keenik
duma sugte koros Yallaa kee kay
farmoytit dirabbosseeh Yalli ken
finqiseh, Yalli keenit abe finqat ken
madlammo, kinnih immay usun
koroosannuu kee uma taamat sinni
nafsi adlamuk sugen.

34. Tokkel usun abak sugen uma
taamah galtoh Yallih digaalay usun
elle anqasak sugeeni keenil obteeh
ken xagteeh, maro keenit hayteeh
ken bayisseh.

35. Yallat agleytit hayte koros (makki
koros kinnuk) Yalli dubuk kaa
naqbudem nek faxinnay nee kee
nabbobti kaak sa tu aqbudak
mananninooy, usuk carammoyse
weemik tu carammoysak
manannino itte, keenik duma sugte
koros tamannah abteeh, tamannah
itteh ten usun wohut dirab acayuk,
tokkel Yalli ken finqiseh, toysa
Yallih farmoytiitil baxxaqqa le
gudduysiyyak sa maca taniih? tu
matan.

36. Nummah ummaan ummattay
warrayteh farmoyta rubneh, Yalla
dubuk uqbudaay, sheytoonaa kee
Yallak kalah uqbuddu haanamak
exxeera iyyaanamah, tokkel Yalli
tirri heeh Yallih farmoytit kataate
mari keenit yanih, cirdeynaaniy
(qinaadileela kinnuk) makô gita
katattey mako elle dabaqteeh
koroositte keenit tanih, toysa isin
baaxô bagul gexaay farmoytit
dirabboyse marak ellecabo
kah tekke inna wagita elle
kaskassowtaanankeh.

37. Nabiyow! ama korosih tirtoh
kaxxam baakersimteeh tingicillek,
toysa ixig diggah Yalli makkoyse
mara tirri mahaay cateyniitiy
Yallak kalah kay digaalak ken catta
malon.

38. Ama koros Yallal kaxxa xiibah
xiibitte Yalli rabe mara mugsa
iyyaanamal, yeey usun kah iyyan
inna hinnay Yalli nummah rabe
mara ugse le, woh nummâ xaganay
raq sinniy Yalli isih isil hee kinni,
kinnih immay sinaamak maggo
mari Yalli rabe mara ugusu
waamih dudda lem mayaaxigan.

39. Qhiyaamah ayro Yalli isi naqoosa
inkih ugsele, tama ayroh ugutuy
usun itta elle waana nummah tanim
kinnim keenih baxxaqisamkeh,
koroosite maray Qhiyaamah ayro
ugut yanim angadduk suge, diggah
usun wohul dirab yacee marah
sugeenim sinnik yaaxigeenimkeh.

40. Qhiyaamah ayroh ugut nel
xabciniih cagalah Ni maxco nanu
tu fanne nee tekkek tik teetik
innaah, edde takke iyye Yalli.

41. Yallih sabbatah sinni baaxo cabeeh
guurume mari yundullumek lakal,
diggah addunyal meqe madabal
(Madiina kinnuk) dabqah ken
heenno, akeeral usun lon galto
(jannat kinnuk) wohuk nabuk raqta
sinam woh aaxaguk suginnay.

42. Ama maray Yallih sabbatah
guurume usun Yallih Amrii kee
ken yibbixe gibdaabinal yisbireeh,
usun cagalah sinni Rabbil kibal
haysite mara kinnon.

43. Nabii Mucammadow kok duma
sugte ummattâ fanah sinaamak
labha akke waytek farmoytittek
num maruubinnino wacyi keenil
oobisak, toysa isin makki korosey
tamah nummayse wayteenik siinik
duma kitooba (yahuud kee nasaara
kinnuk) elle oobisne marak ixxiga
le mara keenik essera, ambiya
usun sechada kinnim aaxige waak
sugteenik keenik ixxic.

44. Nabii Mucammadow kok naharat
ummattâ fanah rubne farmoytiitil
baxxaqqa itta astootii kee
kitooba keenil oobisneh, Nabii
Mucammadow ama Qhuraan kol
oobisneh sinaamah calaalik tanim
kee caraamuk taniimiy keenil
obsimte baxxaqqa keenih haytaah,
usun kaa cubbusaanaah tirri kaal
iyyaanamkeh.

45. Ama korosuy Yallih farmoyta
Mucammad 4zaeáýķ kee kay
kataysiisil ada takkeeh uma
malah keenih malisse Yalli baaxo
keenil xuumusaah hinnay digaala
kak akkale waan kabuk keenit
tamaateemik amaan maay geen?

46. Hinnay usun baaxok baaxo safarak
tellemmoomat agxitak baraay laqo
gexeenih gacak sugan waqdi Yalli
ken yabbixeeh ken finqisaamak
usun amaan maay geen? tokkel
usun Yallak Yassaqqe maray Yalla
taanisa hinnon.

47. Hinnay usun digaala keenil obtaah
tuuy waqdi keenik bayissaamak
meesitak sugan waqdi, Yalli
ken digaalaah, ken baysaamak
amaan maay geen? tokkel diggah
sin Rabbi isi ginoh xuwaw li
nacror li kinni digaalah keenit
yasissikeemik.

48. A koros Yalli gineh yaniimiy
(Qaleelaa kee cooxuuy wohuk
kalah tanim kinnuk) iraawo ley,
iraawo kak migdal way kelittaah
gural way kak kelittay kummatta
ma yablaanaa?usun Yallah
aqanxayuk.

49. Qaranwal tanim kee baaxol
taniimiy mutuccu ittaa kee
malayka Yallah kummatta usun
kay qibaadal kaxxamariinite kalah.
50. Malayka sinni Rabbiy iro keenik
raaqak meesitak kay taaqatak edde
amrisimtem abta.

51. Yalli isi naqoosak namma Yalla ma
haysitinaay maqbudina, cagalah
sin Yallay qibaada cakkisita
usuk inki Yalla kinnik, toysa yoo
inkittoysaay yoo uqbudaay yok
meesita keenik iyye.

52. Qaranwaa kee Baaxol eneyyi ittam
inkih Yalli le, umman qibaadaa kee
taaqat usuk le, Yallak kalih iimik
meesittaanaah tet taqbudeenim sin
celtaa? ma celta.

53. sinaamey niqmootak eelle
haytaanam inkih Yallak taniih
usuk siinih yecee, wohuk lakal
umaane (bala kinnuk) sin xagta
waqdi dooqa fayya haak kaat
xaaqimtan.

54. Tohuk lakal Yalli woo umaane
(bala kinnuk) fayya siinik haa
waqdi, sinaamey siinik maggo
horta sinni Rabbit agleyta hayta.

55. Usun tamah kah abaanam
nanu keenih necee niqmoota
yangaddeenimkeh iyyaanama,
toysa korosey isin ama addunyal
hataka, toysa sin koroosannih
ellecabo sarrah aaxigettoonuk,
digaala siinil obtu wayta waqdi.

56. Ken (koros kinnuk) uma
taamoomik tanim tuxxiq kee
tukalak tu kak Aaxige waan
numtinwwellittey yaqbudeeniy
keenih necee rizqhik maglab
kah haana kinni, usun teetit
xayyoowaanamkeh, Yalli isil
xiibitak diggah isin Qhiyaamah
ayro diraabah yol ginnaasitak
sugteenimik esserimetton keenik
iyya.

57. Ama koros Yallah say xaylo
haytaah kaah taaxige malayka
kay say xaylo axcuk, Yalli usun
diraabaay deedalah kaal haanamak
saytunnooweh, usun sinni nafsih
lab xayloy yikcineeni haysiteeniih
sinnih yeexegen.

58. Keenik (makki koros kinnuk)
numuk teynah say awkà kaah
toobokeeemil kaa aytukumuseeniih
kaah warseenik, wohih faxe waytih
fooci kaak dattoowaah milaggoowa
num yakke, usuk naqabuu kee
rookah miidimak.

59. Usuk say baxàl kaa
aytikumuseenimih sabbatah kaa
geyte rookaa kee qaybih meesih isi
marak yammooqoreh, xixxibaanee
kee qunxaanet anuk tet haysitam
kee hinnay nuwwuk burtat
tet yabkuneemit agaagulutak,
oobbiya!Tah manxu uma meklaay
usun abaanam sinnih faxe waan
say xaylo Yallah yeexegeeniih
sinnih lab xaylo yeexegen waqdi.

60. Iggimaa kee koroosannuk
gexxaamah akeera nummayse
waah teetih meqe taamah taamite
waa mari qaxumaaneh gacta weelo
lon, fayya itta weeloolaa kee dudda
Yalli le, usuk isi reedal maysoli isi
abtol naggaara.
61. Yalli sinam koroosannuu kee
ken uma taamal ken kataataah,
digaala keenit aysassakuk suginnay
baaxô bagul mutuccu ittam
cabak mananna, kinnih immay
muggaqsime waktiy yimixxigê
fanah ken wadirroysa, tokkel Yalli
fingah keenih xage wakti keenih
yamaate waqdi dago wakti kaak
ma wadirroowaanaay dago wakti
kaak ma yaakuman.

62. Usun (makki koros kinnuk)
sayyoy sinnih niqboonu Yallah
yaaxigeeniih kaah haan, ken arrob
diraabat yaaba, Diggah nanu
Yallih xaqul meqe ellecabo linooh
jannatti mara kinnino iyyaanamal,
nummaak diggah usun akeeral gira
loonuuh, diggah usun tet addal
cabbiimaanaah hawwensiman teetil
waarak.

63. Yalli isi nafsil xiibitak iyyeh :
nummah Nabii Mucammadow kok
duma warrayte ummattâ fanah
farmoytit rubneeh, sheytan ken
(ummatta kinnuk) uma taamoomi
keenit bilqiseh, tokkel usuk asaaku
addunyal ken awlaytuy ken cata
kinni, usun akeeral ken qansarissa
digaala lon.

64. Nabii Mucammadow nanu
Qhuraan kitab kol kah oobisnem
mannu sinam diini caagidik itta
elle waytem kaal baxxaqqa keenih
haytamkeh iyyaanam akke waytek,
Qhuraan tirtoo kee nacrooru kaa
nummayseeh kaal taamita marah.
65. Yalli qaraanak robti lee oobiseeh
baaxô edde yuynuwweeh tet bagul
coox edde yuysubuke is qabaarah
kafteeh rabteek gamadal, diggah
tamahat Yallih duddaa kee kay
inkittinaane tascasse asta edde tan
tu yaabbeeh cubbusaah raaqisa
marah.

66. sinaamey diggah isin lacat
(gaalaay, laay, illiiy, wadar kinnuk)
kas elle geytaanam liton, nanu
kay bagut taniimik canay saytuniy
xullee kee qabalak fanak yawqe
sin nafqe, usuk tamu muquk katlal
xabcinuk ooba kaa nakah yan
marak.

67. Sinaamey Yalli siinih yecee
niqmootak tanim, tamiiraa kee
qinabwâ mexexuk gocoyuy edde
taskireenii kee meqe rizqhiy
tattakammeeni kaak haysittan,
(tamah gocoy caraamu yakkek
duma oobe Aayat kinnuk) diggah
amahat Yallih duddaa kee kay
inkittinaane tascasse asta edde tan
kaskassoowa marah.

68. Nabiyow ku Rabbi diidaaleh
qaleelaa kee cooxuuy seehada xissa
daaswal qarwa haysit iyyaanam
teetih yescesseeh tet yiysixxige.

69. Tohuk lakal ummaan caxammixuu
kee qobooruk akumaay ku Rabbih
gitittet baye kalah xabcinuk culaay
gexay edde gac iyyaaanam teetih
yescesse, tet baguk bisi kak sissini
malab yawqe sinaamah biyookak
diwa edde anuk, diggah wohut
Yallih duddaa kee kay inkittinaane
tascasse asta edde tan cubbusaah
kas elle geya marah.

70. Yalla kinni sin ginteeh, wakti
siinik gaba kala waqdi sin qiddam
(rabissam), siinik qumrik gaca
qumriy edde ebeebaanaah aaxaguk
yeneenimik tu edde aaxige wayya
haanam fanah gacsima mari siinik
yanih, diggah Yalli ixxiga li dudda
li kinni.

71. Yalli addunyal rizqhik siinih
yeceemil garu garul siinik
muxxuseh, tokkel Yalli siinik
maalu kah yeceeh muxxuse mari
sinni rizqhi ken gaba tamlike
naqoosal gacsa mara hinnon inki
gide edde aalluk, tokkel usun
Yallih niqmataa yangaddeenim?
agleyta kaal haanamal.

72. Yalli sin nafsik agabuy sin weelo
le siinih gine, sin agabuk xayloo
kee xaylô xaylo siinih heeh gine,
maaqooqak meqem rizqhih siinih
yecee, tokkel usun deedalah
numtinwwellitte nummaysaanaah
usun Yallih niqmat yangaddeenii?
kaal koroositak.

73. Ama koros Yallak kalah Qaranwaa
kee baaxok rizqhik tu keenih
amlike waytaah, wohuh dudda
aalle waytam taqbude.

74. Isin tama numtinwwellitte tu
xiqewaytam teetik teexegeenik,
toysa sinaamey Yallah ceelalloola
maagarina, diggah Yalli isin
abtaanam yaaxigeeh, isin edde
tanin umaane mataaxigan.

75. Yalli koros edde tanih tan umaane
baxxaqqa edde haa ceelallo
yoogore : naqasuy tu abam duude
waa kee aka numuy culul baxah
yaniy calaaalih yan rizqhiy
meqe kah neceey woo rizqhi
qellisak ayballayuk yacee maay
missowtaah? ma missowta, fayla
dubuk Yalli le tannah tan baxxaqqa
neh abe waqdi, wonna hinnay
keenik maggo mari faylaa kee
niqmoota Yalli lem mayaaxiga.

76. Yalli agleytit iset haanam deedal
kinniimil aka ceelallo yoogore
: namma numyy tii kak duuday
tu aaxige waah, tu duude waay
isi abbal taqabi yakkey, kaa
elle ayfukkuninnaanih gambik
kayrih baaham aalle waa kee,
aka numuy qaafiyatah yaniy isih
qado gitay massa leh bagul anuk
qadaalatal amrisa kaslê xaqul tama
namma num maay massowta?
mamassowta.

77. Yalli Qaranwaa kee baaxô bagul
qellitti ittam inkih le, Qhiyaamah
ayrô caagid mamuutul sissikaanê
gibdah intî waliqqah gide akke
waytek kalah tu hinna, hinnay
wohuk sissikaaneh xayuk lafitak
raaqa, diggah Yalli ummaan iimih
dudda li kinni.

78. Yalli sin inaanih bagittek isin
taaxige kalah sin yeyyeeqe,
maabbaay, mabulwaa kee lubbitte
siinih hee, isin tama niqmootal kaa
faatittaanamkeh.
79. Tama koros haadâ fanah
mawagittaa? Yalli qaran bagul
haadiyya teetih xabbacoysak, Yallak
sa radimik tet tayseedem anee
kalah, Diggah wohut Yallih duddaa
kee kay inkittinaane tascasse astooti
edde tan yeemene marah.

80. Yalli sin qarwak elle
sabhalaltaanaah madabah
haysittaanam siinih abe mandaral,
lacak aroobaa kee gaaliibik qarway,
siinik guuroh ayroo kee siinik
noktimah ayrot haliffi haysittaana
siinih abe, illi xagooruuy gaali
xagor kee wadár xagooruk sartan
kee fidooday edde hataktaana
siinih abe qumri siinik yanih gide.

81. Yalli gineh yaniimik silaaloola
siinih hee ayrok edde
silaalittoonuh, qaleelak edde cultan
gabol siinih hee, saray niqnaa
kee xabcak sin reebisa siinih abe,
birtak qebti waqdi silaacay atkaa
kee mudumuk sin reebisa siinih
hee, Yalli tannah tan niqmoota
siinih kah yecee innaah, diini
niqmoota siinih duudusele, Yallih
amri oggoltaanaah qibaada kaah
caglissaanamkeh.

82. Tokkel Nabiyow usun
iimaanat derre cabeeniih koo
dirabboyseenik, cagalah kol tanim
baxxaqqa iyya gudduysiyya kinni.

83. Ama koros niqmat Yallih xaquk
yanim taaxigeeh, sarra kaa
tangaddeh, keenik maggo mari
korosuh yan.
84. Nabiyow keenih cus : kulli
ummattal le Nabii sumaaqitu
waah ken ugusnu wayna ayro,
tohuk lakal koroosite marah
idni mayantacawwima umaanek
abeenimih malkit malkitoonuh,
toobaa kee meqe taamâ fanah
gacaanamat sinni Rabbi
leedisaanam keenik messeran.

85. Koroosite mari akeeral girâ digaala
yabalu waa waqdi, tokkel girâ
digaala keenil masalcisintaay
usun teetik dago wakti
mawadirroysiman.

86. Yallat agleytit haak yen mari, usun
agleh kaat haak yenen agleytit
yablen waqdi, Ni Rabbow tah
nagleytiitiy kok kalah aqbudak
sugne iyyan, tokkel too agleytit
maxco keenil gacissa: diggah isin
dirableela kinniton keenik axcuk.

87. Ama koros Qhiyaamah ayro
Yallih amrih oggol taybulleeh
kaah taqunxeh, usun diraabah
ginnaasitak sugen numtinwwellitte
keenik qellittaah baytah.

88. Nabiyow koroositeeh sinam
Yallih gitak waase maral digaala
digaalak bagul keenil osisne,
addunyal koroosannuu kee uma
taamat baaxo bayisak sugeenimih
sabbatah.

89. Nabiyow! kulli ummattak Nabity
keenik yaniy keenil sumaaqitu
waa ugusnu waynaah, tama
kummattal sumaaqah koo bahnu
wayna ayro keenih cus, diggah
Qhuraan kitaabay usun kak ceyitti
iyyaanamih baxxaqqa addal kak
tani kol oobisne, muslimiinih tirtoo
kee nacrooruuy ayti kumá yakkķê
gidih kaa oobisne.

90. Diggah Yalli tama Qhuraanal sinam
isi cakkii kee isi naqoosâ cakki
qadaalat dacrissankeh ken amrisa,
isi qibaada yaymaaqeeniih usuk
keenil hee fardi elle faxxiimannal
abaanaah, kay naqoosah
yamqeenimih ken amrisa, Ramad
le mara xakbaanaah ken cakki
keenih yaceenimil ken amrisa,
Yalli sinam maxcoocaa kee
abinak qaxumaamak ken waasa,
koroosannuu kee uma taamaay
seehadâ dulmii kee caddok taturuk
ken waasa, Yalli tama sin kah
amrissi heem kee sin kak waassa
heemil kassis siinit aba, tamah
kassittaanaah edde tantifiqeeninkeh.

91. Xagana cultan waqdi Yallih
xaganaa kee kay naqoosah xagana
duudusa, abten xiiba maggalina
diggi tet hayteeniik gamadal,
nummah isin Yalla dacayrih sinnit
hee mara kinniton xagana kaah
culten waqdi, diggah Yalli isin abba
haytaanam inkih yaaxigeh.

92. Isin xagni makiyyah barray akat
gintey usuk maqar baahek lakal
mayfalaalakah kaa teyfeleelekeh
inna makkina, sinni xiibaabi
sittin fanal ganoh haysite mara
tikki itteenih, xagana kah culten
ummatak seehadaa kee maaluh
maggo ummatta yekkeenimih
sabbatah, cagalah Yalli xagni
duudusiyyay sin kah amriset sin
mokkorah siinik cina num kee
oggola num yablenkeh, diggah
Yalli addunyal itta elle waak
teneenim baxxaqqa siinih heele
Qhiyaamah ayro.

93. Yalli faxinnay inki ummatay
inki diini le sin abak yen, kinnih
immay Yalli isih faxa mara
makkoysaah isih faxa mara tirri
haa, diggah isin Qhiyaamah ayro
inkih esserimetton addunyal abak
sugteenimik.

94. Sinni xiibaabi sittin fanal ganoo
kee baaxô baysah mahaysitina
islaamaninno gital dadooba siinik
daabinteeh diggi ittek lakal siinik
aftucelek, Yallih gitak sinam
waassaanamih sabbatah addunyal
digaala tammoysettoonuuh, isin
akeeral kaxxa digaala liton.

95. Yallih xagana maggalina addunyâ
dago duyye edde xaamittoonuh,
cagalah Yallih xaqul tanim is
kayrih siinih tayseh isin woh
yaaxige mara tekkeenik.

96. Isin addunyak litoonum tambaxeeh,
Yallih xaqul rizqhii kee galtok
tanim raqtaah matanbaxa, diggah
Yallih taaqat kee gibdaabinal
yisbire marah ken meqe taamah
galtok tayse galtoh ken galtenno
usun meqe taamak abak
sugeenimil.
97. Meqe taama abite mari lab num
tekkek hinnay say num tekkek
usuk moomintuh anuk, toysa
addunyal meqe manoy satta edde
iyya kaah aceenno, usun aben
meqe taamah galtok tayse galtoh
ken galtenno usun meqe taamak
abak sugeenimil.

98. Nabiyow Qhuraan takriyem faxxa
waqdi, toysa Yalli isi Racmatak
yeyxeere sheytanih umaanek yalla
maggansit.

99. Diggah usuk (Sheytan kinnuk)
Yallaa kee kay farmoyta
nummayseeh sinni Rabbil kelte
mara makkoysaamih dudda mali.

100. Cagalah usuk makkoysu duudam
kaa awlah haysiteeh cato kaat
faxa maraa kee usuk keenit abeh
yan makkoysiyyah Yallat agleyta
haa mara.

101. Madqooqik oobisnaamah aayat
aka aayatih aracat nabiddile
waqdi, Yalli isi naqoosah
meqeemiy kayri keenik edde
yaniy oobisa yaaxigeh, koros :
Mucammadow zafe cagalah
atu Yalli axce weem Yallal
diraabah ginnaasite kinnito itte,
Nabii Mucammadow ŝafe
usun kah iyyan inna hinnay
keenik maggo mari sinni Rabbih
madqooqi ma yaaxiga.

102. Nabiyow ama korosuk :ama
Qhuraan anu innih kaa ma
ginnaasitinniyoy ku Rabbih xaquk
jibriiliy roocal Qhudsi deqsita
cakkil kaa oobisê kal keenik ixxic,
usuk (Qhuraan kinnuk) yeemene
mara iimaanal diggi haah,
muslimiinih tirtoo kee aytikuma
yakkenkeh.

103. Nummah tama koros cagalah
Nabii Qhuraan barissam
seehadaytu ittam naaxigeh, tokkel
Nabii Mucammad åz;aíńíķ> edde
barsaanah kak iyyan af, fan kak
kelsaanam qajam numuwuy, tah
qarab afay baxxaqqa iyya kinniih
Nabii Qarabtu kinnik Qajam num
mannal kaa barsaa? iyyan.

104. Diggah Yallih aayoota nummayse
waa mara Yalli tirri mahaay usun
qansarissa digaala lon akeeral.

105. Cagalah dirab ginnaasittam Yallih
aayoota nummayse waa mara,
woo mari usun dirableela kinnon.

106. Cagalah Yallal dirab ginnaasittam
yeemenek lakal koroosanni
qangarat yaabe numu, toysa
woo numul Yallih Naqbi yan,
koroosanni qangarat yaabankeh
dirkisen numuy iimaanat lubbi
satta kak iyyay rabi meesih teetit
yaabe akke waytek, kinnih immay
koroosanni qangarat lubbi satta
kak axcuk yaabe numul, toysa too
maral Yallih naqbi yaniih akeeral
kaxxa digaala lon.

107. Toh kah ken geytem diggah usun
akeerak addunyâ manoo kee tet
bilhada dooriteenimih sabbata,
diggah Yalli koroosite mara tirri
mahaa.
108. Woh Yalli koroosannut lubbitteey
aytii kee intiita kak alfe mara
kinni, woo mari usun Yalli
digaalak keenih massoyseemik
garcite mara kinnon.

109. Nummaak diggah usun
akeeral finqiteeh kasaarite
mara kinnon.

110. Tohuk lakal diggah Nabiyow,
ku Rabbi makkal boolayseeniih
burten maray koros digaalat
mokkorimek lakal Madiinâ fanah
guurumey sarra Yallih gital
yingicilleeh gibdaabinal yisbire,
diggah ku Rabbi keenit tekke
mokkorok yotoobeenik lakal
dambi cabti li xuwaw li kinni.

111. Nabiyow Qhiyaamah ayro kulli
nafsi isi nafsik umaane catamkeh
giddiyak yamaate ayro keenih cus,
kulli nafsi abiteemih galto kaah
dudusumta usun andullume kalah.

112. Yalli magaalak teynâ (makka
kinnuk) maray saayaay sattat
sugey rizqhi kah kulli gambik
manguk kah amaatuk sugey
Yallih niqmat yengeddeeh elle
koroositey Yalli qulul kee meesî
digaala tammoyse maral ceelallo
yoogore, usun koroosannuu
kee umaanet baaxo bayisak
sugeenimih sabbatah.

113. Nummah keenik yanih yan
farmoyti (Nabii Mucammad
{cgale kinnuk) keenih
yemeeteeh kaa dirabboyseenih,
tokkel digaala ken tibbixeh usun
sinni nafsi koroosannut yudlume
mara yekkeenimih sabbatah.

114. Sinaamey Yalli siinih yeceeh
yan rizqhi calaalih anuk maquk
akuma, isin Yallih niqmat faatita
nummah dubuk kaa yaqbudeeh
kay amri oggola mara tekkeenik.

115. Cagalah Yalli caraamu siinil abem
lacak barugaa kee yasguuden
lacak caxta qabalaay cereyyâ
cado, Yallih migaaqak kalih
migaq elle xagen lacih cado,
kinnih immay seehadayti qululuh
rabu waamih meesih tama
caraamuk taniimih makmot kaa
kafissam tenek usuk cadô fayxih
tet akme weeh makmot caddok
edde tature week, toysa diggah
Yalli dambi cabti-li xuwaw-li.

116. Korosey diraabah sin arrob
weeloysaamah Yalli caraamu
abeemik ah calaali maxcinaay,
Yalli calaali abeemik tah
caraamu maxcina, Yallal dirab
ginnaasittaanankeh, diggah
Yallal dirab ginnaasita mari
mayaffoofaay mayasillima
addunyaay akeeral.

117. Usun (koros kinnuk) addunyal
aban hatak dago hataka, usun
akeeral ken qansarissa digaala
lon.

118. Nabii Mucammadow nanu
yahuud kinnino iyye maral
carammosneemiy ahak duma
anqaam deqsitta suural kol
maaqneeh koh warisnel nanu ken
madlammino, kinnih immay usun
koroosannuu kee uma taamat
sinni nafsi sinnih adlamuk sugeenî
kalah.

119. Nabii Mucammadow tohuk
lakal diggah ku Rabbi iggimat
umaane abeeh tohuk lakal woo
uma taamoomik Yallal yotoobeeh
isi taamoomi yessemeqqe marah
diggah ku Rabbi too toobah lakal
dambi cabti li xuwaw li kinni.

120. Diggah Nabii Ibraahim kayri
miraacay maqaanel katyaanah
suge, usuk Yallih amri oggolak
deedal diinittek cakki diini
(islaam diini kinnuk) fan kķelitak
suge, usuk Yallat agleyta haa
marih numuh masuginnaay ken
makkinna.

121. Usuk (Nabii Ibraahim kinnuk)
Yallih niqmootay Yalli kaah
yeceel Yalla faatita numuh suge,
Yalli isi farmoh kaa dooriteeh
massa-le git (islaam diini
kinnuk) fanah tirri kaa hee.

122. Nabii Ibraahimih addunyal meqe
niqmat necee kulli diinih mari kaa
faylisaamal, diggah usuk akeeral
meqe maray Yalli meqem kah
abey jannatal fayya itta qarwa kah
yecee marih loowot yan.

123. Nabii Mucammadow tohuk lakal
wacyi kol oobisne Nabii Ibraahim
diini (islaam diini kinnuk) katay
iyyaanamal, aka diinittê fanah
kaak daggaawe kalah, Nabii
Ibraahim Yallat agleyta haa marih
numuh masuginna.

124. Cagalah sabti ayro qibaadah
yassakaxxeenim Yalli elle heem
sinni Nabiih amri cineeh sabti
ayrol itta wee mara, (Yahuud
kinnuk) diggah ku Rabbi
Qhiyaamah ayro ken fan meklele
usun itta elle waak sugeenimil.

125. Nabii Mucammadow ku Rabbih
diinii kee kay madqâ fanah
sinam sec, Qhuraan kee ku
cadiisiiy meqe kassiisiy kayri
ken faxsiisaah umaanek ken
yayxeereel, Nabii Mucammadow
diinil koo giddiya mara xuwaw
kee xabca edde tan giddiy
meqeh ken giddis, diggah Nabii
Mucammadow ku Rabbi usuk isi
gitak makkoote mara yaaxigeeh
usuk isi gital tirri iyye mara
yaaxigeh.

126. Moominiiney sin yadlumeeh
caddok siinit tatre maral cane
gacissaanam faxxeenik siinil
baaheenih innah tanim keenil
baaha, isin wohul tisbireeniih
umam siinil baahe marah qafu
abteenik, qafu abaanam yisbire
marah canê gacsak aysuk raqta
akeeral galtoh.

127. Nabiyow Yallih diinih sabbatah
adak koo geyteemil isbir, ama
gibdaabinak Yalli koo yayyaaqem
fanah, atu abta sabri Yallih catoo
kee kay fayxi akke waytek kak
geyta ikke mantu, koo cineeh koo
nummayse wee marih sabbatah
marookitin, Nabiyow usun (koros
kinnuk) koh kah malsan uma
malah alil kak ceyta num makkin,
ken uma malâ sharri keenil gace
lek.

128. Diggah Yalli isik meesita maraa
kee isi taama yaymaaqe marâ luk
yan catoo kee qokoluh.



1. Isi naqasu Nabii Mucammad
izale caram masgiidiy makkal
yanik aqhsâ masgiidiy (beytal
maqhdis masgid kinnuk) dariifa
(deraafe) kak barkattosnê fanah bar
kaa kuuluse Rabbi saytunnooweh,
nanu Ni dudda tascasse astooti kaa
naybullemkeh, diggah Yalli usuk
ummaanim yaabbi yabali kinni.

2. Nabii Muusah tawraat kitab neceeh
israa-iil xayloh tirto kaa abne, yok
kalah taqbudeeniih elle kelittan
Yalla mahaysitina iyyaanam kay
addal keenik inne.

3. Abbobti kak xuumiyyak
naggosneeh Nabii Nuucû luk
doynikit nukkuqe marih samadow
Yallah abtan qibaadat agleyta kaat
mahiina, diggah usuk (Nabii Nuuc
kinnuk) Yalla maggom faatita
naqasuh suge.

4. israa-iil xayloh tawraat kitaabih
addal baaxô (beytal maqhdis baaxo
kinnuk) bagul umaane nammadda
abettoonuuh kaxxa caddok taturuh
taturettoonu iyyaanam keenil
mekelleeh keenih warisne.

5. Tokkel woo nammaddak naharsi
baaxô baysiyyi siinik geytima
waqdi nanu linoh nan naqoosay
agiirah taniy gibdi qande le
siinit ruubennooh sin buxaaxih
fanittel meekite lon, sin qidaanaah
seewah sin orbisaanamkeh, tamah
yakkuwaa xaganay raq sinni kinni.

6. Tohuk lakat israa-iil xayloy iisa
siinih keenil gacisneeh maaluu kee
xaylo siinih neceeh sin maqarrosneh,
sin qaduwwik sin neymeggeeh sin
niysiiseh Yallâ fanah tuduureeniih
kaah tuqunxeeniih taama siinik
temqeemih sabbatah.

7. Israa-iil xayloy taamaa kee
maxco tessemeqqeenik sinni nafsi
kah tassamaqqeenim, taamaa
kee maxco toysommeenik sin
umaaneh digaala sin nafsil gacta,
tokkel ellecabô baaxô baysiyyih
xagni siinik yamaate waqdi sin
qaduwwi siinit ruubenno qidim kee
xixxibisiyyah, rookaa kee qunxaane
sin foocittel tambullemkeh, usun
masgid (beytal maqhdis masgid
kinnuk) siinil culaanamkeh,
naharsi adda kaa kah culeeniih
duma kaa kah baysen innah kaa
baysaanamkeh, sin gabal eneyyi
ittaamay usun amo kak bukku
iyyaana baysiyyah baysaanamkeh.

8. Israa-iil xayloy woo umaanek Yallal
gacteenik sin Rabbi siinih nacroore
leeh siinih Racmatele, isin umaanee
kee baaxô baysat qagitteenik Ni
naqoosay sin qidda siinit rubnaah
sin digaallaamat qagtenno,
jahannam girá korosuh casbiy way
kak awqe waana tet abne.
9. Diggah A Qhuraan yayse
gitay (islaamaninnô diinih gita
kinnuk) massal yani sinaamah
yascasse, usuk (Qhuraan kinnuk)
mominiinih yan maray meqe
taamoomi abbaasita diggah usun
akeeral kaxxa galto loonumul ken
aytikumusa.

10. diggah Akeerâ dabqi yanim
nummayse waa marah (koros
kinnuk) jahannam girah addal
ken qansarissa digaala keenih
massosne.

11. Seehadayti tuk teyna yanqibe
waqdi isi nafsii kee isi ahali abaara
iggimaa kee Qataatakoh, isi nafsii
kee isi ahlih isi Rabbil kayri kah
esserannah, seehadayti usuk
qaxbaxxaago li kinni.

12. Bar kee laqo Ni duddaa kee
Ni inkittinaane elle yaaxigen
namma asta ken abne, barti
asta (alsa kinnuk) dugneh diifu
teetik kallaamal, laqoh asta (ayro
kinnuk) diifuy tu edde yableeni
tet abne, isin sinni Rabbik rizqhi
edde gurrusuttaanaah liggidittê
loowoo kee alsitteey ayroorâ
loowoh cisab elle taaxigeenimkeh,
ummaanim dudda le baxxaqisiyyah
baxxaqisne.

13. ummaan seehadayti maqaane abek
hinnay umaane abek waxeexih
fillat quukah kaak hayneeh way
kaak ma baxsimtaay usuk teetil
galtimele, Qhiyaamah ayro kay
taama elle tan kitab kaah nayyaaqe
fakimut anuk kaa yableeh kaa
geya.

14. Atu isi taamah kitab akriy atu
Asaaku (Qhiyaamah ayro kinnuk)
isih isel sumaaqittam cisaabah koo
xiqelek kaak iyye Yalli.

15. Tirri iyyeeh cakki gita
Gslaamaninnô diinih gita kinnuk)
kataate num toysa cagalah isi
nafsi tirri kah iyyam, cakki gitak
(islaamaninnô diinih gita kinnuk)
makkooteeh koroosite num toysa
cagalah abe makkootiyyaa kee
koroosannih digaalá kay amol tan,
dambileelak hebeltô num keenik
numtin dambi mayakkuqa kulli
num keenik isi dambi yakkuqeeh
kah diggalsimâ kal, nanu Ni
ginok hebeltô num madigaalla Ni
farmoyta keenih Rubbu haynam
fanah.

16. Nanu Magaalâ mara bayisnam
fanna waqdi temqoo kee hatakat
yan mara Yallih amri oggolaanaah
kay farmoyta kataataanamah
ken amrisna, tokkel tet (magaala
kinnuk) mari Yallih amrik yawqeeh
kay farmoyta dirabboysaah digaalâ
maxco keenil nummattah, toysa
nanu tet mara baysiyyah bayisna.

17. Nabii Nuuc mara bayisnek lakal
Yallih farmoytit dirabbosse
horaarik makina hora bayisnee?
Nabiyow ku Rabbi isi naqoosah
dambittek adda yaaxigeeh yabali
kinnim xiqtah.
18. isi taamat addunyay sissikuk
taturta faxaah cagalah teetih
taamitaah akeera nummayse waa
numuh nanu fannah nanim teetil
(Addunya kinnuk) kaah naceeh
naysissike, keenik nanu ninnih kah
naysissikem fanna numuh, tohuk
lakal akeeral jahannam gira dabqi
kaak abnaah usuk bura luk Yallih
Racmatak axxaaruk tet cula.

19. isi meqe taamat akeerâ dabqi
faxaah tet taamah (Yallih taaqat
kinnuk) teetih taamite num
usuk Yallal aamanuk, toysa too
marih meqe taama Yallih garil
oggolsinteeh usuk teetil ken galtele.

20. Ama namma buttak addunya
faxxa buttaa (koros kinnuk) kee
akeera faxxa buttak (mominiin
kinnuk) kulli buttah ninni rizqhi
keenih naceeh keenik manargiqa
addunyal, Nabiyow rizqhi ku
Rabbik acwaay muxxo kinni,
Nabiyow ku Rabbih mattaccoo
numuk waaso mali.

21. Nabiyow wagitaay cubbus
addunyal garu garuk keenik
(seehada kinnuk) elle muxxusne
inna rizqhii kee taamal, usun
akeeral ittak lon baxxo darajaatah
wohuk nabuk raqtaah muxxoh
nabuk raqta moominiinih.

22. Kee seehadaytow Yallâ luk aka
Yalla agleh kaat mahin qibaadal,
toysa atu Yallih xaqul sahtimeeh
wacarriysime num akkettok.
23. Kee seehadaytow ku Rabbi
mekleeh amriseh kaak sa aka
Yalla aqbude waytaah xaleynah
amqiyyah tamqem, ku xaleynak
numuk teyni ku xaqul idoolannu
yoofek hinnay ken nammay inkih
idoolannu ku xaqul yoofeenik,
toysa atu uf keenik maxcinaay ken
nammayat mankataataqinaay ken
masahtin, umman meqe maxcoy
xabcini keenih ixxic.

24. seehadaytow kuynaa kee kabbah
yaqunxeeh nacroora num tik,
qunxaanel yoo kah qarseeniih
yeyneben innah keenih xuwaw yi
Rabbow ixxic.

25. Sinaamey sin Rabbi sin nafsittee
kee sin sorkocobbaxittet taniimit
ixxigah siinik yayseh maqaane
tekkek hinnay umaane tekkek,
isin meqe maray niya kak temqeeh
sinni xaleynah yamqeeh Yallâ
fanah gaca tekkeenik, toysa diggah
sin Rabbi faxe waktiiy takkay isil
gaca marah dambi cabe kinni.

26. seehadaytow mare koh
aallinnaanih marah le cakki acuy
keenih tamqeeh ken xakabtaah
tu keenih taceemil, tumalii kee
gexsô numuh emeqaay le cakki
keenih acuy, keenih tamqeeh tu
keenih taceemil, toysa isi maalu
baddaahiyyah mabaddaahin Yalli
faxe waa gitittel kaa baddahtaah
kaa bayissaamal.

27. Diggah maalu Yalli faxe waa gital
baddaahaah baysa mari sheytoonâ
toobokoy umaanee kee baaxô
baysal ken celaah ken katayte
kinnon, sheytan isi Rabbih niqmat
kaxxam yangaddi kinni.

28. Seehadaytow tama tu kah acuy
kok kak inne mari tu keenih kak
taceem aalle kalah tu kosserek,
atu isi Rabbik gurrussaah qaagitta
rizqhiy tu keenih kak tacayu
waytah derre keenit cabe koo
tekkek, toysa xabcin maxcoh
keenî luk yab, Yalli tu yol yecee
kaa tekkek tu siinih kak aceeyyo
keenik axcuk.

29. seehadaytow meqe gital maalu
taceemik isi gaba cinnaaneh fillat
tonxowwime gaba tet maabin,
inkih yan fakimih tet mafakin
maaluk litom inkih cindah taceemil
kaa baddaahak, toysa sinam xaqul
sahtimeeh qeemiten (Qaybisen)
numuy maaluk yiggiriqqey tu sinni
akkettok.

30. Diggah seehadaytow ku Rabbi
isih kah faxa marah rizqhi
farakka haah, isih kah faxa maral
kaa ceyissi haa, diggah usuk isi
naqoosak adda yaaxigi yabali
kinni.

31. sinaamey rizqhi Yallih gabat yanim
teexegeenik tussinnâ meesih sinni
xaylo maqidina, nanu ken kee sin
inkih narzuqhehik, diggah ken
(xaylo kinnuk) qidim kaxxa dambi
kinni.

32. sinaamey dalwaa kee dalwâ
fanah sin beyyi haytaamal
maxayyoowina, diggah is kaxxa
qaxumaane le taama kinnik, tet giti
manxu uma gitay jahannam girâ
fanah sinam beya kinni.

33. sinaamey Yalli qidim caraamu
siinil kak abe nafsi maqidina,
usuk islaamaninnô diinil xiqe
waytaamat aseemih cakkih kaa
qiddan sin akke waytek, cakki
maliinoh dulmih qiddiime num
toysa nummah kay nagreynah isih
faxam kaak abaamih abbootan
kaah necee (canê gacsah kaa qidee
kee hinnay gidiy kaak bee kee
hinnay qafu kaah abe yakkeemil)
tokkel usuk (nagreyna kinnuk)
qidimit Yalli kaah hee caddok
tature waay (kay num qide wee
marak num qidaamal, kay num
qide num qida kaa akke waytek)
diggah usuk tamahat caddok tatre
week Yallak catoo kee qokol le
num kinni.

34. qayxixxi maalul maxayyoowinaay,
edde mataamitina yayse gurral
kaat taamittan sin akke waytek,
usuk kas edde baaha qumri guffu
haah isi maalu meqe xagoh xagga
haam fanah, isin xagana duudusa
diggah Qhiyaamah ayro xagni kak
esserimaanam kinnik.

35. keela keexxan waqdi sinaamah
duudusaay madaggoysina, massal
yan miidaanal miidaanisa, woh
addunyal siinih tayseeh akeeral
Yallih xaqul ellecabô maqaaneh
siinih aysuk raqtak.
36. seehadaytow ixxiga kak aalle
waytaamat mayaabinaay
mataamitinaay makataatin,
diggah maabbaa kee mablaay,
sorkocobbaxaay wohuk kalah
seehadayti abba haamak inkih
esserimahak Qhiyaamah ayro,
meqem edde abeh sugek meqe
galto elle geya, umam edde abeh
sugek digaala elle geya.

37. seehadaytow atu kaxxamariinitak
baaxô bagul magexin, diggah
atu gexot baaxo inkinnah
maboohassaay maqanxissak, atu
kaxxamariinot xexxaarah qaleela
maguftak.

38. Too taturru itteemik umaamay
edde yabba inney sin kak waasne
inkih ku Rabbih xaqul is umaamay
usuk niqbaah isi naqoosah faxe
waa kinni.

39. Nabiyow too baxxaqqa koh
haynem ku Rabbi wacyih kol
oobiseemi madqooqii kee kassiisik,
seehadaytow Yallâ luk aka Yalla
agleh kaat mahin qibaadal, toysa
jahannam girat qambisimettok, isi
nafsii kee sinaamak massacakka
luk, isi Rabbih Racmatak axxeerak.

40. A korosey sin Rabbi lab xaylot sin
cagliseeh siinih dooree, isi nafsih
malayka say xayloh haysitak?
diggah isin qaxumaane kak nabah
tan maxco ittan malayka Yallih say
xaylo ittan waqdi.

41. nummah A Qhuraanih addal
sinaamah madqooqii kee
ceelalloola baxxaqqa hayne usun
elle kaskassoowaanaah, kaal tanim
cubbusaanamkeh, ama Qhuraanih
addal keenih (seehada kinnuk) abne
baxxaqisiyyaa kee kassis korosuh
cakkik giltaanaah yaxxeereenimik
sa keenih osisem mali.

42. Nabiyow ama ķkorosuk ixxic:
usun kah iyyan innah Yallâ luk
aka Yallitte suginnay toysa tama
Yallitte kaxxa qarshi le Rabbik
elle tayseeh kaa elle korissa gita
gurrusak ten.

43. Yalli koros kaal haytaah ittaamak
saytunnooweeh, kaxxa fayyah
fayya iyye.

44. Malcina Qaran kee malcina
baaxooy, ken nammayih
fanal ginok eneyyi ittam kaa
saytunnossa, Ginok tu matan
Yalla faylisak kaa saytunnossam
tani tet akke waytek, kinnih
immay sinaamey usun kaat aban
saytunnoysiyya mataabbaanaay
edde maraddan, diggah Yalli xiqli
dambi cabti li kinni.

45. Nabiyow ama korosuy akeera
nummayse waytal Qhuraan takriye
waqdi koo kee ken fanat qellita
reebuy Qhuraan fahmi (raqsa
kinnuk) keenik qellisaah reebisa
hayne.

46. ken sorkocobbaxittel sibaabi
hayneeh keenik alifneh Qhuraanal
taniimit rade waanankeh, ken
aytiital qilsa hayneeh tet ken
waysisneh kaa (Qhuraan kinnuk)
edde yaabbeenimik, Nabiyow atu
Qhuraan addal isi Rabbi dibuk
cussaah kaa inkittossa waqdi atu
kaa fan ken seecak, usun (koros
kinnuk) Qhuraan addal Yallih
inkittinaane yaabbeenimik derre
kot caban kudak.

47. Nabiyow! Nanu koros koo
ankacissa waqdi, koo kah
ankacissam anqas kee bura kinnim
naaxigeh, usun ku caagidih
garaan waqdiy atu Qhuraan
takriye koroosite mari isin kalah
katattaanam mantun elle baaben
numuy kas edde yengeyye
akke waytek sittak iyyan waqdi
naaxigeh.

48. Nabiyow A koros ceelalloola
(baababeyna, gadabe, cabuli, ginni
li kok iyyaanamal) koh elle taagure
inna qajjibsitak wagitaay cubbus,
tokkel usun inkih cakki gitak
makkooteeniih tirtô gita gufaanaah
geyaanam maduudan.

49. koros nanu rabneeh lafoofiy ruma
tekke tikki inna waqdi, diggah
nanu Qhiyaamah ayro qusba ginoh
ginnimmi inneh ugutennoo itte?

50. Nabiyow! Gibdah xeet tika hinnay
biriita tika woh duddeenik keenik
ixxic.

51. Hinnay sin alilwaa kee sin kasat
ambinnaanim tika Yalli sin gacsam
ma yaffarak keenik ixxic, tokkel
usun manoh iyyi nee gacsaa?
rabnek lakal kok axcelon, naharsi
adda sin gine Rabbi sin gacsele
keenik ixxic, tokkel anqasah
qajjibsitak sinni moyyaayi koo
fanah esgeyyi heelon ta ugut
maawaqadiiy kok axcuk, ama ugut
xayih keenik ixxic.

52. Sin Rabbi magooqak tawqoonuh
sin seeca ayro (Qhiyaamah
ayro kinnuk) kassita, tokkel
isin kay amri oggoltaanaah
kaa faylissaanah, usuk kulli
caalatal fayla luk, tokkel isin
addunyâ manol dago waktik sa
tu sugewayteenim ekkelli haytan
Qhiyaamah ayroh meesih gibdah.

53. Nabiyow Yi naqoosay
moominiinih tanik sinaamâ luk
yabtan waqdi meqe yaabay yayset
ken luk yaaba keenik ixxic:Diggah
tamah abe weenik sheytan ken
fanat naqabuu kee umaane ugusak
;diggah sheytan seehadaytuh naqbi
kak baxxaqqa iyya naqboyta
kinni.

54. Sinaamey sin Rabbi sin nafsik
ixxigah siinit yayseh, siinih
xuwaawam faxek iimaanat sin
culsa, hinnay sin digaalam faxek
koroosannut sin qida, Nabiyow!
atu iimaanal ken dirkissaah, ken
taamoomi dacrissaamah koo
maruubinnino.

55. Nabiyow! ku Rabbi Qaranwaa
kee baaxol taniimit sinaamak
ixxigah yayseh, nummah ambiyak
garu garuk muxxusneeh, Nabii
Daawuuduh zabuur deqsita kitab
necee.
56. Nabiyow korosuk Yallak kalah isin
Yallitte takkalen maray aqbudak
sugteenih seeca keenik ixxic, usun
umaane siinik kalaanaah, fayya
siinik haanam maduudaanaay, aka
maral tet korsaanam maduudaanak.

57. Ama koros Yallak kalah taqbudeeh,
kah sectaah kallacta mari (ambiyaa
kee meqe maraay malayka
kinnuk) woo mari sinnih sinni
Rabbik xayna gurrusa qibaadaa
kee taaqatah kaat xayuk Raaqa
mara yaaxigeenimkeh, usun kay
Racmat qaagitaah kay digaalak
meesita marak, usun mannal ken
yaqbudeenii? diggah ku Rabbih
digaala is kay naqoosa inkih kak
cibbarsimtaah kak meesittam
faxximta digaala kinni.

58. Hebeltô magaalah maray
koroositey farmoytit dirabboyse
mayan Qhiyaamah ayrok duma
nanı tet mara finqisnaah saaxisna
nee akke waytek, hinnay tet mara
gibdi digaalah digaalla nee akke
waytek, toh lawcal macfuuzul
tunkuttubem kinni.

59, Nabiyow! tama koros (makki
koros kinnuk) kosserte astooti
rubnaamak nee waassem
matan, keenik duma sugte koros
esserteeh keenih tet necee waqdi
tet dirabboyseeniih, wohul ken
fingisneeh ken bayisneemih sabbat
akke waytek, samuud deqsitta
kedoh (Nabii Saalic mara kinnuk)
baxxaqqa itta astah alà keenih
neceeh teetil koroositeeniih Yalli
ken bayseh, nanu Ni naqoosah
astooti meesissok sa tet kah
rubnam mannu.

60. Nabiyow cus! diggah ku Rabbi
sinaamat ixxigaa kee duddah maroh
keenit yan kok inne waqdi, israa kee
miqraaj bar intih koo nuybulle kaxxa
astootii kee abbarsinte caxay (zaqh-
qhuum caxa kinnuk) Qhuraanal
cussumte sinaamah mokkorok sa
kah abnem mannu, koros addunyal
maggo digaaloolii kee astootit ken
meesisna, tokkel woo meesisso
koroosannuu kee makkootiyyat
kaxxam caddok taturaanamak sa
keenih osissam mali.

61. Nabiyow cus: malaykak aadamah
konnabah kummat teetik
inne waqdi, tokkel malayka
inkih kummatte, ibliisiy
kaxxamariiniteeh kummaatiyya
cine akke waytek, atu kallak ginte
seehadaytuh kummaatoo axcuk?

62. Ibliis Yallal koroositak yi Rabbow
yoh warisey A seehadaytuy yol
muxxussey konnabah kummaata
kah itte yol kah muxxussem?

Atu Qhiyaamah ayrô fanah yoo
wadirrossek, diggah kay samad
ku gitak makkoyseyyooh amol
keenik gaceyyooh ken bayseyyo,
dago maray isi qibaadah keenik
caglissey umaanek dacrisse akke
waytek iyye.

63. Yalli sheytan kee kaa katattem
meesiisak: koo kee Aadam
samadak koo katatteeh ku yab
toobbeemik gexa sin galto
jahannam girak, tokkel diggah
jahannam girah digaala koo kee
keenih inkih galtoy dudda le
kinnik kaak iyye Yalli.

64. Atu keenik (Aadam xaylo kinnuk)
duddu hayte mara isi xongoloy
umaaneh ken edde sectat ken
esgeyyiyaay haliffi ken hayis, ku
qandek faarislee kee ibaybah tanim
keenil seecaay kobxis, maaluu kee
xaylot keenî luk engelaay ganô
xaganah ken xagnis, Sheytan ken
kah xagnisam mali duquurusiyyaa
kee deedal akke waytek kaak iyye
Yalli.

65. Diggah ibliisow! Yi naqoosa
moominiiniy Yi amri oggolte
makkossaamih duddaa kee reeda
ken amol mantu, ibliisow ku Rabbi
moominiin ku keydii kee umaanek
dacayrih xiqqi ken haa kaak iyye
Yalli.

66. Sinaamey Sin Rabbiy qibaada
cakkisita kinni badal dawaanik
siinih gexissam kay rizqhi edde
gurrusuttaanamkeh, diggah usuk
(Yalla kinnuk) siinih xuwaw li
kinni.

67. sinaamey badal gibdaabini sin
xageeh, xuumiyyak meesittan
wagqdi Yallak kalah aqbudak
suggu itteenim sin kasak qellittah,
Yallay dudda le kassittaanaah, kaa
sectaanaah kaa kallacittaanam
akke waytek, usuk finqak sin
wadamkeh, tokkel usuk xuumiyyak
sin naggossuuy, barri fan sin bukku
haa waqdi, Yalla inkittossaanam
cintaanaah wohut derre cabtan,
Seehadayti usuk (korosta kinnuk)
Yallih niqmatal kaxxa angoddi li
kinni.

68. Sinaamey Yalli baaxo siinil
xuumusaah hinnay Qaraanak
xeet robti innah siinil caxaamak
sinni teemeneenii? tohuk lakal
isin Yallih digaalak sin dacrissam
mageytan.

69. Hinnak sinaamey sin Rabbi aka
adda badah sin gacsaah, gibdi
caacayay yaggilih yani siinit
ruubaah badat sin xuumusaamak
sinni teemeneenii? Yallal
koroositteenimih sabbatah, tohuk
lakal isin hebelto maray siinil
bahneemih nee kataata mageytan.

70. Nummah Aadam xaylo ginô
maqaanee kee kasaay edde
yaaban arrabaay ixxigat raqqa
itta ginok ken muxxusneh, barril
lac kee usun bicsan meerraytul
(baabuurah innah tanim kinnuk)
ken nukkuqeeh badal dawaanikil
ken nukkuqe, yakmeeniih
yaaqubeenimik meqe rizqhiy tamu
meqe keenih neceeh ginoonay
ginni haynek muxxusiyyah ken
muxxusne.

71. Nabiyow! ugut ayrol sinam
aytikumusak meesiisak ken taama
elle tan kitaabal ken secnu wayna
ayro keenih cus, tokkel le kitab
migdah kah yantacawwu waa mari,
toysa woo mari sinni kitab wallitak
yakriye, ken taamah galtok tamri
lafoyti berraaqimit yan tufulih gide
keenik madaggoysimta.

72. tama addunyal bagi inti sinnuk
suge numvy cakki gitak makkooteh
suge, toysa usuk akeeral inti sinnah
lafitak raaqaah, tirtô gitak makot
gexoh umuk Raaqa.

73. Nabiyow! koros nanu wacyih kol
oobisne Qhuraanak koo make
raarra hayte nanu wacyih kol
oobisne Qhuraanak kalah tanim
diraabah nel ginnaasittamkeh,
toysa atu usun kok faxaanam
abinnitoy kaxxa kacnoytah koo
haysitak yenen.

74. nanu cakki gital diggi koo hee
wanninoy nummah ken fanah
kelittam xayyossu hayte dagoh
gide.

75. Nabiyow! tama korosû fanah
dagom keltinnitoy usun koo
essereenimil, toysa addunyâ
digaala namma xerribuh koo
tammoysak neneeh rabtek lakal
akeerâ digaala namma xerribuh
koo tammoysak nen, tohuk lakal
Ni digaalak koo cata num geyak
manannito.

76. Nummah Nabiyow ama koros kot
abtah tan askikkiqiyyat makki
baaxok koo tayyaaqem xayyossu
hayte, toysa usun teetik koo
ayyaaqinnoonuy tet addal kok
wadirih dago waktik sa tu sugak
manannon.

77. Nummah Nabii Mucammadow
Azafeiķ- kok duma nanu rubne
farmoytit isi addak teyyeeqe
ummatta finqisnaah, bayisnam Ni
qaada kinni, atu ni qaadah korsa
inkinnah mageyta.

78. Nabiyow! Salat le waktil dacrisaay
dudda luk kaa soolis;dohri ayro
kelitta waktik xabba haanamaay
barti dite edde makitta waktî fanah
(Dohri Salaataay Qasriiy Magrib
kee Qishâ Salat kinnuk), subci
salat soolis kiraate edde ayxeerak,
diggah subci salat barti malaykaa
kee laqô malayka edde marta salat
kinni, is ittal ciggiilak.

79. Nabiyow! barak tu xintek
gamadal ugutaay, barti salat ab,
barti salat fardi salaatih bagul
darajaat ossantinah koh abnek,
ku Rabbi Qhiyaamah ayro kaxxa
shafaaqattah aracay fayla ley
naharsi maraa kee ellecabô mari
inkih kolle faylisal koo sooliselek.

80. Nabiyow ixxic: Yi Rabbow nummâ
culmay (Madiinâ culim kinnuk)
kayrih yoh tayset yoo culusaay
nummâ mawqay (makkak abe
mawuq kinnuk) kayrih yoh tayseh
yoo eyyeq, ku xaquk maqaray ku
naqboytiitik (koros kinnuk) yoo
edde cattaa kee ku diini fayya edde
hayta yoh acuy.
81. Nabiyow ama kķkorosuk:
islaamaninno temeeteeh
koroosanni kateeh bayeh, diggah
deedal kee koroosanni kataah
baytam kinni keenik ixxic.

82. Qhuraan Aayootak, lubbi
biyaakitteh (munaafiqhannuu
kee iggimaay baditiiy.www..
kinnuk) diwaa kee yeemene marah
nacror takkeemih kaa oobisna,
ama Qhuraan daalimiinih (koros
kinnuk) yan marah finqaa kee
koroosannuk sa keenih osisam
mali.

83. Seehadaytuh maggo afah tan
niqmoota kaah nacee waqdi usuk
Yallih amrit derre cabaah isi
Rabbik kaxxamariinoh yaxxeere,
umaane kaa xagtek usuk Yallih
nacrooruk yabboodi yakke.

84. Nabiyow! sinaamak ixxic: siinik
kulli seehadayti isi caalat celta
taamah taamita, tokkel sin Rabbi
siinik cakki gitâ fanah tirri iyya
marat ixxigah siinik yayseh.

85. Nabiyow! koros cirdih rooci
kinnim koo esserta, tokkel atu
keenil gacisak: rooci Yi Rabbih
amriiy usuk lenna taaxigem matan
kaak sa, sin kee sinaamah inkih
ixxigak tontocowwimem tu hinna
dagom baxa akke waytek keenik
ixxic.

86. Nabiyow! nanu fannek Qhuraanay
wacyih kol oobisne ku lubbik
dugnam dudnah, nanu woh kok
abnek lakal cateynay woh nee abe
kalay Qhuraan kol gacsa mageyta.

87. Kinnih immay ku Rabbi koh
nacrooreeh, ku lubbit kaa (Qhuraan
kinnuk) dacriseeh dabqiseh, diggah
ku Rabbih muxxo kaamol nabam
kinni ama Qhuraan koh yecee
waqdi.

88. Nabiyow! keenik (koros kinnuk)
ixxic: seehadaa kee jinni inkih sitta
geyyi hayteh gaabowtaamah A
Qhuraan celtam baahoonuh usun
kaa celtam mabaahan gari garuh
keenik cato yakke way.

89. nummah ama Qhuraanih
addal sinaamah ummaan
ceelalloola baxxaqqa hayne
elle kaskassoowaanamkeh,
tokkel sinaamak maggo mari
cakkil yaaminem cineh Yallal
koroositaanam akke waytek.

90. Mucammadow åsa nanu
inkinnah koo manummasna makki
baaxok daroori neh uyfurrukku
(uyfuxxukku) haytam fanah kaak
itte makki koros.

91. Hinnay atu tamiiraay qinabak
tan masno (bustaan kinnuk)
litooh weeqaytitte tet fanal
ayfuxxukiyyah (ayfurrukiyyah)
tayfuxxukem fanah.

92. Hinnay atu kah itte innah Qaran
kitiifoonuh nel oobissaah, hinnay
Yallaa kee malayka foocaa kee
foocah neh bahha hayteh ubullu
ken haynam fanah.
93. Hinnay atu dahabak yan qari
litooh, hinnay qaraanâ fanah
daragal tawqe way, nanu ku
mawuq inkinnah manummasna
kitaabay Yallih xaquk yaniy atu
farmoyta kinnitom elle nakriye nel
oobissi haytam fanah kaak iyyen,
Nabiyow! ama korosih essero
qajjibsitak Yi Rabbi saytuniih
anu kay naqoosak naqasuk teynay
kay farmoytah yaniy kay farmo
gudduysa akke waytek anu kalah
tu hinniyok isin yol essertaanam
anninnal abu duudaa? keenik ixxic.

94. koros Yallaa kee kay farmoytal
taamineemik ken waassem matan
Yalla le kabuk tirto keenih tamaate
wagqdi Yalli farmoyta seehadak
ruubee? iyyaanam akke waytek.

95. Nabiyow! keenik ixxic: baaxol
malaykay ibah gexxay baaxô bagul
dabqah tani suginnay qaraanak
malaykattuy keenik yani farmoytah
keenih ruubak nen.

96. Nabiyow! keenik (koros kinnuk)
ixxic: Yalli yoo kee sin fanal
anu nummah kay farmoyta
kinniyoomuh sumaaqah xiqqi yoo
haa, diggah usuk isi naqoosah adda
yaaxigi ken taamoomi yabali kinni.

97. Yalli tirri hee num toysa usuk
cakki gitâ fanah tirri iyye numu,
Yalli cakki gitak makkoyse mari
toysa usun Yallak kalah tirri
ken haytaah ken catta awlaytit
keenih mageyta, Qhiyaamah
ayro tama korosuy makkotte
foocitteh ken ugusnaah ken
gaabosna, intimaleelaay
duuditteey aytimaleelah anuk,
keenik orbeyna jahannam giray
urta kinni, teetik uri salcinnaanih
waqdi hadiidigta giray ken takme
keenil osisna iyye Yalli.

98. Woo digaalay edde yabne
keenik galto kinni, diggah usun
Naayootal koroositeeniih nanu
lafoofiy ruma tekke nakke waqdi,
diggah nanu Qhiyaamah ayro
qusba ginoh ginnimmi inneh
ugtennoo? iyyeenimih sabbatah.

99. A koros sorkocobbaxi intih diggah
Yallay Qaranwaa kee baaxo gine,
usun rabeeniik lakal ken inna lem
ginaamih dudda lem matablaa?
Yalli ken rabaa kee ken finqah
yimixxige waktiy edde rabaanay
agaywaaga sinni kah heem ma
yablaanaa? tokkel koros Yallih
diini tangaddeeh koroosittaamak
sa taaminem cinteh.

100. Nabiyow! ama korosuk ixxic:
isin yi Rabbih rizqhii kee
niqmootah kadnoonik tu amlakuk
suginnitoonuy toysa gabâ gibdah
tet abbaxuk teneeniih sinnik kalih
marah tu teetik acayuk mananton
nek ambaxelê meesih, seehadayti
yakkay maaluk kay gabal taniimil
kaxxa gabâ gibdali yekke, Yalli
iimaanat dacrise mara akke
waytek.

101. Nummah Yalli Nabii Muusah
sagla astay baxxaqqa itta
kaah necee iyye, tokkel Nabii
Mucammadow {zsak atu
israa-iil xayloh tutaaxago Nabii
Muusa Yalli kaah yeceeh yan
astooti luk keenik tatre maraa

kee firqawnâ fanah yemeeteeh
firqawni diggah anu Muusaw

elle baaben numuy kas edde
yengeyyeh koo dareema kaak iyye
waqdi ken esserey.

102. Nabii Muusa firqawnal gacisak:
firqawnaw ama sagla astay anu
sin fanah luk emeete seehadah
diifu takkeeh Yallih inkittinaanee
kee Yallih dudda tascasseeh
anu Nabii kinniyoomuh yoh
sumaaqitta, Qaranwaa kee
baaxo gine Rabbik sa num tet
oobise weem nummah teexigeeh
tismiteh, atu kaxxamariinoo
kee cirdih (qinaadih) cinta
ikkal, firqawnaw anu diggah atu
fingqiteeh abbarsime num kinnitom
kok asmiteh kaak iyye.

103. Tokkel firqawni Nabii Muusa
yiskikkiqeeh kaa kee israa-iil
xaylo Masri baaxok yayyaaqem
faxe, tokkel Nanu kaa kee kay
qandek kaâ luk sugtem inkih
badal xuumusneeh ken bayisneh.

104. firqawnaa kee kay qande badal
xuumusnek lakal israa-iil xaylok
misraa kee shaam deqsitta baaxol
dabqah gaca keenik inne, tokkel
ellecaboh ayro (Qhiyaamah ayroh
kinnuk) xagni yamaate waqdi
inkih tikki ittaanamak agleh anuk
sin magooqak ballaaqâ (Macsar
booxa kinnuk) fanah sin baahenno
cisab kee galtoh.

105. Ama Qhuraan Nabiil cakkil
kaa oobisne, usuk nummaay
qadlil oobe, Nabiyow Nanu
koo maruubinnino Yallih amri
oggoltem jannatal aytikumusak
hinnay kay amri cinteeh
koroosittem giral meesiisak koo
rubne nee akke waytek.

106. Nabiyow Qhuraanak tuuy
waqdi (falli) cakkii kee deedal
ittak baxisuh kol oobisne kaa
baxxaqisak, Sinaamal tuuy waqdi
(falli) caalih kaak takriyemkeh,
tuuy waqdi oobisiyyah kaak
oobisne seehadâ tuxiqih elle
faxxiima innal.

107. Nabiyow! ama korosuk ixxic:
isin ama Qhuraan nummaysa,
hinnay kaa manummaysina,
tokkel isin kaa nummassaanam
tu kaat moosissaay isin kaa
dirabbossaanam tu kaak (Qhuraan
kinnuk) madaggossak, diggah
kaak duma naharsi kitooba kah
tontocowwime maray (yahuud
kee nasaarâ tutaaxagok yeemene
mara kinnuk) wacyi numma
kinnim yeexege usuk (Qhuraan
kinnuk) keenil yankirriyime
waqdi Yallah kummaatak gomboh
radan kaah Rammitak.

108. ama maray ixxiga kah
tontocowwime Qhuraan yaabbe
waqdi Ni Rabbi koros kaa
edde weelossu haytaamak
saytunnooweh, Ni Rabbih xagni
anguddubelem agaywaaga mali
iyyan.

109. ama mari foocitteh Yallah
kummaatak gomboh Raddaah
weeqaanah, Qhuraan yaabben
waqdi, Qhuraan maabba Yallak
meesii kee sorkocobbaxi satta
keenih osissa.

110. Nabiyow! ama korosuk ixxic:
sin Rabbiy naba, Yallaw
axcuk seecaay kallaca, hinnay
Arracmaanow axcuk kaa seecaay
kallaca, isin tama namma
migaaqak kaa elle kallacitinnaan
migaaqal kaa kallacita, toysa isin
kallactaanam inki Rabbi kinnik
toysa Yalli inkih meqe migaaqitte
leemih sabbatah, Nabiyow isi
salaatal Qhuraan takriye waqdi
fayya kaa ma haysin koros koo
taabbeeh Qhuraan xaaftaamak,
Ramma kaa ma haysin ku kataysis
kaa aabbe waytaamak, fayya
kaa haytam kee Ramma kaa
haytaamak fanaa fanah yan gita
wagitak kaa akriy.

111. Nabiyow Yallay baxa haysite
weeh, Reedal agleyta sinniih, isi
ginok awlaytuy xixxibaanek kaa
cata sinnih fayla dabqis, dudda le
kaxxa nabnah kaa eyneb qibaada
kaah caglisak.


1. Yallay dudda le fayla-le isi naqasu
Nabii Mucammadal izza
Qhuraan kitab oobiseeh cakkik
makot tanim kee ittawway kay
addal ma-hanna.

2. Yalli ama kitab massah yan kitab
kaa abe koros gibdi digaalay kay
xaquk obtak edde meesiisamkeh,
kaadu moominiiniy meqe
taamoomi abbaasitta diggah meqe
galto (jannat kinnuk) loonumul ken
aytikumusamkeh.

3. Usun Ama jannatih niqmatih addat
umman waarak.

4. Kaadu korosuy Yalli baxa haysite
itte kaat meesiisamkeh.

5. Usun Yallal haanamak hebeltoh
ixxiga maloonuuy ken abbobti
mali, ken afittek tawqe Qangara
(Yalli baxa haysite iyyaanam
kinnuk) manxu nabaah qaxumaa
usun iyyaanam malon dirab maxco
akke waytek.

6. Nabiyow atu isi nafsi hammii kee
rookah qiddam faxxa usun derre
kot cabeeniik lakal, ama Qhuraanal
aamine weenim kee Yalli xalay-le
iyyaanamih maxcoh faxe waytii
kee Rookak gexxaamah.
7. Nanu diggah baaxô bagul eneyyi
ittam baaxoh bila abneeh teetil yan
marah tuxxiq abne, meqe taamah
keenik yayse maraa kee uma
taamah keenik gaca mara keenik
mokkorraah naaxigemkeh.

8. kaadu diggah nanu baaxô bagul
bilak eneyyi ittam addunya gaba
kalta waqdi burtay (baaxo kinnuk)
cooxuk tu-elle aneewayta tet abna.

9. Wonna hinnak Nabiyow gablâ
maraa kee ken migooqa elle
tunkuttube luc Ni-astootik cagalah
dibuk cakkumuh (Qajabah) tan
astay lafitak raqta makka-lin
qaranwaa kee baaxô gino wohuk
cakkumuh lafitak raqtak.

10. Nabiyow keenih cus: teemene
furrayna, ken mari diinik ken
korsaamih meesih gablâ fanah
kelitteeh tet orben waqdi, tokkel:Ni
-Rabbow ku-xaquk nacrur neh
acuyaay iimaanal diggi nee hayis,
kaadu ni-caagid neh xabbacoysaay
massa-le gital tirri nee hayis iyyen.

11. Tokkel gablah addal kaxxa xiiniy
aytiita xongolo keenik edde aabbe
wayya hayta keenil qidne, maggo
liggidittey ixxi kak yimixxige edde
sugen.

12. Tohuk lakat woo xiinik ken
ugusneh namma buttak A-furrayna
gablal waktik sugteh gideh ixxigat
keenik yayse mara naaxaguh.

13. Nabiyow nanu ken xaagu nummah
kol maaqna, diggah usun furraynay
sinni Rabbil teemeneeh Nanu tirto
kah osisne kinnoonumul.
14. Kaadu ken (gablâ mara kinnuk)
lubbittet iimaan diggi hayne
korostah yan amoytih foocal soolen
waqdi, tokkel kaal gacisak:ni-
Rabbi Qaranwaa kee baaxô
Rabbiiy nanu kaak-sa hebeltô
Yalla manaqbuda, toysa nummah
nanu tama maxcok kalih maxcot
yabne nee tekkek caddok taturreeh
diraabat yabne nee iyyen.

15. Tohuk lakat ama furrayna sittak
itteh: ama ni-mari Yallak kalah
Yallitte haysite, ama Yallittet
deedalah aban qibaadah baxxaqqa
iyya sumaq macah baahe waanaa,
Yallal dirab ginnaasite marak
dulmih iyyi gacaa (num magaca).

16. Kaadu ken kee usun Yallak kalah
yaqbudeenimik baxsimtan waqdi,
toysa gablâ fanah kelitaay tet
oroba dabqih, sinni Rabbi dibuk
taqbudeeniih, sin Rabbi isi Racmat
farakka siinih haah amanol sin
rizqhih (Quusih) caagiida siinih
xabbacoysamkeh sittak iyyen.

17. Kaadu usun woo gabla culen
waqdi Yalli xin keenil qideeh ken
dacriseh, ken yable numow ayro
tawqe waqdi ken gablak migda-le
kabu fan kelli ittaah is korta waqdi
gura-le kabut ken cabah tet table
usun woo gablak farakka-le aracal
anuk, Yalli ama furraynah abem
kay dudda tascasse astootik astak
teyna kinni, Yalli isi diinil tirri hee
num, toysa usuk cakkil tirri iyye
num kinni, kaadu Yalli makkayse
num, toysa inki innah cakki fan
tirri kaa haa awlaytuy kaa cata
kaah mageyta.

18. Kaadu ken Yable numow ken fan
wagittek usun nibdoonum keenik
takkale intiita keenik fakimit
taniimih sabbatah usun xiinit
anuk (gablâ mara kinnuk), kaadu
migdi tattab kee guri tattabah ken
korisna baaxo ken takmeemik,
ken kutay keenî luk yani namma
fiiqi ruubumut luk nooka gablak
afa xikot, keenit bossu axcinnitoy
kudak wadirih keenik gacak teneeh
wariggaay meesi keenik koo
buulak ten.

19. Kaadu ken kah xiinisne innah
woo xiinik ken ugusneh elle suggu
iyyen innal mariiy mara keenik
xiinit sugeenih gide sittin fanal itta
esseraanamkeh, keenik yaabe num:
xiinit magide sugteenii? Keenik
iyye inki ayro edde sugne hinnay
ayrok garab edde sugne iyyen,
keenik marak teyni iyyeh axiinit
sugteenih gide sin Rabbi yaaxigek
siinik numuk teyna magalâ fanah
ruuba tama sin lakqo luk, tokkel
toysa magaalâ marak maaqo kak
calaalik taniih kak tayse numuk
wagteh tet xaamay, tokkel woo
maaqok tu-Siinih edde baahay,
kaadu gexoo kee gacimiiy Qadaaga
caalih abay, kaadu Sinaamak
num siinit rade waay Ni-caagid
yambulleemik iyyen.
20. Diggah sin mari siinit radeeh arac
siinik yeexegek xeet gedanot,
sin Qidi hinnay sinni diinih
sin gacse akkelon, kaadu toysa
ken diinih gacten sin tekkek
koroositettoonuuh toysa inki innah
mataffoofaanaay faxxeenim (jannat
kinnuk) mageytan.

21. Kaadu ken kah xiinisne innah,
ken ugusneeh ken marak woo
wakti suge mara gablâ marih arac
ken nuybulleeh keenit Radeenih,
diggah Yallih xagni nummaay,
diggah Qhiyaamah ayro tamaatu
waytam is agaywaaga sinnim
yaaxigeenimkeh, ken mari ittin
fanal Qhiyaamah caagidil itta
waak sugen waqdi, gablâ marat
aben mabla moominiinih rabak
lakal mano taniimih sumaq tekke
korosul, keenit radeeniik lakal
gablâ mari Rabeh, tokkel keenit
rade marak horta gablah af keenil
xisaay elle sugen innal elle ken
caba ken caalat ken Rabbi yaaxigek
iyyen, maxco kak gexxa maray
amri-le diggah ken amol masgid
haysitenno Qibaadah iyyen.

22. Kitab marak gablâ marih caagidit
giirisa mari axcele :usun sidocuuy
ken kuti keenik ferey haytu, aka
horta :usun konoyuuy ken kuti
keenik lecey haytu axcele, ama
namma hortah maxco akkal ikkal
asmat kak loonum malon, sidoc
haytô horta usun malciiniiy ken
kuti keenik bacar haytu axcele,
Nabiyow ken loowo (ixxu) yi-Rabbi
yaaxigeeh, ken loowo sinaamak
dago marak-sa taaxigem matan
keenik ixxic, toysa kitab mara
ken loowol (ixxul) magiddiyin
yambullee giddiy baxxaqqa
iyya akke waytek, kaadu ken
loowoo (ixxuu) kee ken caalat
num keenik messerin usun woh
mayaaxigaanak.

23. Kaadu Nabiyow abtam faxxaamak,
diggah anu beera woh abeyyo
maxcin.

24. Yalli faxah itta koo akke
waytek;kaadu hawweeninnaanih
waqdi isi Rabbi cus, kaadu
Nabiyow yi-Rabbi gitittek
xayyoowinnaanih gitâ fanah
tirri yoo heele ama gablâ marih
caagidik ixxic.

25. Kaadu ama furrayna sinni gablat
sidiica boolih sanat xiinit sugteeh
sagla sanat edde ossen.

26. Nabiyow sinam gablâ mari
gablal magide sugee? axcuk koo
essereenik usun gablal sugeenih
gide Yallay Qaranwaa kee baaxol
Qellitti ittaamih ixxiga-le yaaxige
keenik ixxic, Nabiyow ku-Rabbih
mablaa kee maabbah dudda
Qajjibsit kaak qellittam inki innah
matanak, ginok qaranwaa kee
baaxô bagul eneyyi ittam Yallak
sa cateynay ken cata malon, Yalli
isi meklaa kee isi madqat agleyta
maliiy num mayasgallaay isih
faxam aba.
27. Kaadu Nabiyow ku-Rabbih
kitaabak (Qhuraan kinnuk) wacyih
kol obsimtem akriy kay maxcooca
korissam matanaay ku-Rabbik
kalah elle kelittaah eleelittam
inkinnah mageyta kaa akke
waytek.

28. Kaadu Nabiyow moominiin
tudagoytiitiy saakuuy carra isi
Rabbi taqbudey wohut kay fooca
edde faxâ luk isi nafsi ibbixaay
keenî luk daffey, kaadu ku- nıīmma
intit ken cabba hayteh aka marâ
(koros abbobtii kee gaddaloola
kinnuk) fanah keenik wagtewaytay
addunyâ manoh bilqat ruffu ittam
faxak, kaadu Nabiyow ni-cusiyyak
lubbi kak garcisneeh isi nafsî fayxi
kataateeh caagid kak baatiiy finqa
yekke marih yab moggolin.

29. Kaadu Nabiyow ama garcit yan
marak ixxic;anu sin Rabbik luk
emeetem cakki kinnik, toysa siinik
kaa nummaysaah elle taamitam
faxa num kaa nummaysay,
kaadu toysa faxa num siinik kaa
yangadday, diggah nanu korosuh
gibdi giray gaso marriimih keenit
kak tani keenih massosne, kaadu
usun bakar gibdak nee wada
iyyeenik eelisen nacaasih innah tan
leey niqnâ gibdah foocitte keenik
carrissat waddiiman, tah manxu
gacah yan maqabaay, manxu gacah
yan madabaay girâ dabqi.

30. Diggah yeemeneeh meqe
taamoomi abbaasite mari kaxxa
galto-le, diggah nanu taama
yeymeeqe marih galto mabayisna.

31. Woo mari Qadni deqsitta jannootay
elle waaraanay weeqaytitte guba
kak gexxa madabah -lon, usun tet
addal dahabak tan gabâ biriitat
billiiman, kaadu anxax saray
xabcin cariik yaniy sundus deqsitaa
kee gibdi cariiriy istabrak deqsita
sartan, usun jannootah addal
qaraakiy amol cusuluh anuk, ken
galto manxu meqe galtooy, manxu
meqe madabaay jannat dabqi.

32. Nabiyow ama korosuh namma
numuy numuk teyni kak
moomintuh yaniih aka num kak
korostah yanih ceelallo agurey ken
nammayak numuk teynah Qinab
namma bustaanay tamiirat marrey
buqre kak fanal hayne kaah abne,

33. Woo namma bustaanak kulli
bustaan isi caxâ mixu dudda-luk
baahe tu-kak daggoyse kalah,
kaadu ama namma bustaanak
tamiiraa kee coox fanal gexa
weeqaytu nuyfuxuke.

34. Kaadu ama namma bustaan-le num
maggo gexoh yan caxâ mixuu kee
wohuk kalah maggo maalu luk yen,
tokkel isi kataysa moomintuk: usuk
kaal xaawak kaal hiddootak anu
maaluh kok maggiyooh yoo qokla
marah kok ayseh kaak iyye.

35. Kaadu usuk kay kataysa
moomintuk gaba xabba heeh isi
bustaan luk kaa cule isi bustaan
lenna kaa yayballuh usuk isi nafsi
yudlume numuh anuk koroosannuu
kee kaxxa mariinot, a-bustaan
inkinnah gaba kalu waam makkala
kaak iyye.

36. Kaadu Qhiyaama uguttu waytam
gacsime yoo tekkek, diggah ama
bustaanak tayse gacsimeyna Yallih
xaqul geeyyo kaak iyye.

37. Kay kataysa moominti usuk kaah
xaawak :ku-Rabbiy burtak koo
gineeh, sarra tiffoytak koo gineeh,
tohuk lakat gino kak massowta
num koo abe Yallal koroosittaa
?kaak iyye.

38. Kinnih immay usuk Yi-Yallaay Yi-
Rabbi kinni, kaadu anu yi-Rabbiy
yoo ginet agleytah kay ginok num
kaat mahaa kaah aba qibaadal kaak
iyye.

39. Kaadu isi bustaan cultaah kaa
tassokoote waqdi ah Yalli yoh
faxeeh anu kaa edde geya qande
mayyu Yalla akke waytek
axcinnitoy koh aysuk ten, anu
maaluu kee xayloh kok dagyom
yok tubleeh yol hiddottamak kaak
iyye.

40. Toysa yi-Rabbi ku-bustaanak
yayse bustaan yoh yaceem kaak
Qaagita addunyaay akeeral, kaadu
ku-koroosannih sabbatah Yalli
qaraanak ku-bustaanal digaalah
kakkaqoy duggu kaa hayta kaal
ruubeleeh saytuttucin baaxoy tu-
elle soole waytaah tu-elle aabuke
waytah maacise-le kaak iyye.
41. Hinnay kay leey kaa edde tafqe
aqut gexxaah baaxô guba ciggilli
hayteh maacissek, tokkel tet
gurrussaah tet tayyaaqem madudda
kaak iyye.

42. Kaadu woo moominti iyyem
nummatteeh tekkeh wonna luk woo
korostih bustaan bayeeh kay addal
suggu ittem inkih finqitteh, tokkel
tama korosti isi nımma gaba sittat
aagaruk maacise maaluk kay xisnet
finqissi heemih nadaamah, kaal
suggu itteemik tuuytul kak radak
cafulah anuk maacise, too waqdi
ama korosti nadaamah:maganey!
Yi-Rabbit agleh num heeh suge
waam yoh aysuk ten iyya.

43. Kaadu ama korosti Yallih digaala
kaal obte waqdi elle hiddootak
suge buttak Yallak kalah kaa
cattaah qokol kaah takke butta luk
masuginna, kaadu usuk isi qandet
isi cata num makkinna Yallih
digaalak.

44. Woo aracal (Qhiyaamah Ayro
kinnuk) qokol kee cato Yalli leeh
usuk cakki awlaytu kinni, Yalli
usuk addunyaay akeeral yeemene
marah meqe galtoliiy, kaal kelta
marah meqe elle cabo-li kinni.

45. Nabiyow sinaamah addunyâ
manoh ceelallo agur is qaraanak
oobisne leey baaxol ubukku ittam
edde neyyeeqeeh nuysubukeh
anxaxxowtey dago waktik wadir
cafulay caacay gambik gambil
beyak maaciseh inna kinni, kaadu
Yalli ummaan iimih dudda-li kinni.
46. Maaluu kee xaylo addunyâ manoh
bilay bayta kinni, meqe taamoomiy
raqta Ku-Rabbih xaqul wohuk
galtoh aysuk raqtaah qaagitih
aysuk raqta.

47. Nabiyow Qaleela-le aroocak
rubnaah kalla ayro keenih cusey:
kaadu baaxo teetil teneemiy tet
qellisak sugtek tu-teetil aneekal
tet tableeh, gino inkih gaabosna
cisab booxal, tokkel num keenik
macabna.

48. Kaadu woo ayro (Qhiyaamah ayro
kinnuk) gino inkih ku-Rabbil
xayyowsimta Saffih anuk, nummah
naharsi adda sin elle ginni hayne
innal nel temeeten, wonna hinnay
isin ugutuh xagna siinih hee
waynam tekkelen.

49. Kaadu sinam taamoomi elle
tan kitab xayyoysimeeh kulli
numuh le taama elle tan kitab
yontocowwimeh, tokkel umeyniitih
yan mara meesitah table umaanek
kay addal tanim yablen waqdi,
kaadu nee gee finqaaw tah maca-le
kitaabaay? Qunxa tiya cabe waah
kaxxa tiya cabe waa loowo kak
arac xagseh akke waytek iyyen,
Kaadu usun addunyal taamoomik
abba heenim inkih woo kitaabal
geyan, Nabiyow ku-Rabbi num
mayadluma.

50. Nabiyow keenih cus: malaykak
Nabii Aadamah konnabak
kummaatiyyah kummaata inne
waqdi, malayka inkih kummatte
ibliisiy jinni samadak suge akke
waytek, tokkel usuk isi Rabbih
amri cineh kaxxa mariinoo

kee kuuxe waynaanah, Yalli
sinaamak:yooy sin gine cabba
hayteenih kaa kee kay Samad
awlaytiitiy cato edde faxxaanah
haysittaanaa usun (ibliis kee kay
Samad kinnuk) sin Qaduwwih
anuk? daalimiin sheytanah abta
qibaada manxu uma qibaadaay,
Yallah abta qibaadah aftok.

51. Sheetan kee kay Samaday isin
taqbudeeni, qaranwaa kee baaxô
ginot masgalliyo catoh, kaadu mara
mari ginot keenik masgalliyooy
dibuk ken gine, kaadu sheetoonaa
kee seehadak makkoote mara catoh
haysite makkinniyo iyye Yalli.

52. Nabiyow keenih cus :Yalli
Qhiyaamah ayro korosuk Yi-
agleytit akkaluk sugteenimiy
Qibaadal yot agleh hayteeniih
tu-siinih xiqtam kak akkaluk
sugteenih seeca keenik iyya waqdi
tu-siinih xiqeenik, tokkel nee
wada axcuk keenih seecaanaah
ken moggolan, kaadu ken kee usun
aqbudak sugeenimik fanal inkih
elle finqitan arac hayne (jahannam
gira kinnuk).

53. Kaadu umeyniitih yan mari (koros
kinnuk) gira yableeh usun diggah
teetit radoonu waanaah tet culoonu
waanam yismiteenih, kaadu teetik
xabanah edde gacan aracay teetik
edde rebsimaana magennon.

54. Nummah ama Qhuraanal
sinaamah ummaan ceelalloolak
maggom baxxaqqa hayne

elle kaskassoowaanaah Yallal
yaamineenimkeh, kaadu seehadayti
ginok inkih giddii kee keemaarih
gaca num yekke.

55. Kaadu sinam Yallal taamineeh
sinni Rabbil dambi cabti
esseraanamak ken waassem matan,
Yallih xaquk Nabii Mucammad
Jcsakeiķe Qhuraan luk keenih
yemeete waqdi, naharsi mara
finqak geyteemiy usun essereeni
keenih tamaate tet akke waytek,
hinnay digaalay usun intih abaluk
keenit tamaate Qambaalan ken
akke waytek.

56. Kaadu farmoytit Sinaamâ fanah
maruubinnino yeemeneeh meqe
taamoomi abbaasite mara jannatal
aytikumusak, kaadu koroositeeh
uma taama abe mara giral
meesiisak rubsumen ken akke
waytek, kaadu kinnih immay
koroosite mari deedalah sinni
farmoytit giddiyan cakki edde
baysoonuh, usun Yi-Qhuraanih
aayootaa kee digaalak edde
meesiisimeenim anqasah haysiten.

57. Kay Rabbih aayoota (Qhuraan
kinnuk) kaa kassiisak, tokkel derre
teetit cabaah kay namma gaba
umaanek tatrussem hawweene
numuk dulmih iyyi gacaa?

(Num magaca) diggah nanu ken
sorkocobaxittet sibaabi hayne
Qhuraan raaqisaanaah kayrik kay
addal taniimit yantifiqeenimik,
kaadu ken aytiital qilsa hayneeh
tet ken waysisneh Qhuraan edde
yaabbeenimik, kaadu tirtoo kee
iimaanâ fanah ken sectek, toysa
inkinnah kok moggolaanaay Yallih
diinil tirri miyyan.

58. Nabiyow Ku- Rabbi dambi cabeey
xuwaw-li kinni isi naqoosah, ama
Yallih aayootat (Qhuraan kinnuk)
derre cabta koros Yalli dambik
abeenimil ken kataatinnay digaala
addunyal elle keenit aysassakuk
yeneeh ken digaalak yen, tonna
hinnay usun Qhiyaamah ayro
aben taamal elle galtimoono waan
xagana-lon, usun woo saaku Yallih
digaalak edde keltaanaah eleelitan
Rike malon.

59. Nanu woo magaaloolih mara
finqisneh koroositen waqdi, kaadu
ken finqah yimixxige waktil
xagana keenih hayne.

60. Nabii Mucammadow ġcsati> cus
Nabii Muusa isi furraynuy yuushaq
nuun baxak :anu gexaamak makata
namma badih maglalla guffu haah
hinnay maggo liggiditte gexak
sugam fanah iyye waqdi.

61. Tokkel ken nımmay namma
badih maglalla gufen waqdi sinni
kullumta hawweeneenih, tokkel
kullumti yunuwweeh badat culeeh
woo badat fakimut yan gita haysite.

62. Tokkel kullumta elle hawweenen
aracak taturru iyyen waqdi Nabii
Muusa isi furraynuk qeerakkalo
neh baahey nummah A-nisafarak
taqabi nee geek iyye.

63. Nabii Muusâ furrayni Nabii
Muusak:kaxxa xaay garil kak nee
deê fanah kelli inne waqdi kassittaa
iyye? Diggah anu kullumti abem
koh warsam hawweeneeh woh
koo kassiisam yoo hawweenissem
matan sheytan akke waytek,
kaadu woo kullumtay rabe
yunuwweeh badat radeeh woo
badat gita haysiteeh kay caagid
qajibsitaanamak tuk teyna yekke.

64. Nabii Muusa iyyeh:woh nanu faxak
sugneemi, tokkel ken nammay
sinni raat beyak yuduuren, kaxxa
xaat idiyyi iyyaanam fanah.

65. Tokkel usun Ni-naqoosak Ni-xaquk
Ni-nacrur kah necee naqasu geen
(kadir kinnuk), kaadu Ni-xaquk tan
kaxxa ixxiga kaa barisne.

66. Nabii Muusa kadirih: salaamat abeeh
koo maay katayo Yalli koo barseh
yan qilmiy tirri edde axceeh edde
antifiqe yoo barissamkeh kaak iyye.

67. Kadir:diggah atu Muusaw yoo
kataytaah yi-gari tabbixeeh yinnah
tasbirem inkinnah madudda anu
abaamal kaak iyye.

68. Kaadu atu mannal tasbiree anu
abu waamay atu adda kak aaxige
waytay Yalli yoo barsel kaak iyye.

69. Nabii Muusa :Yallih idnih kok
ableemil yasbire numuh yoo
geettooh yoo elle amrissi hayte
caagid kok macina kaak iyye.
70. Kadir Nabii Muusak:yoo
katatteeh yô luk gexxek, toysa anu
abbahaamak tu-yoo messerin kok
qellitteeh waagissem anu baxxaqqa
koh haam fanah kaak iyye.

71. Nabii Muusaa kee kadir badak
afa gexak fooreeniih doynik
keenil dardarteeh, tokkel kadir
yeexegeeniih nooli maleh ken
yukkuqen, tokkel usun doynik
feeren waqdi kadir doynikik
luc kaleeh tet boohayseh, tokkel
Nabii Muusa: teetit yan mara
xuumussamkeh tet boohassee?
nummah atu diriggi kak iyyaanama
abtem kaak iyye.

72. Kadir Nabii Muusak:diggah atu
anu abaamal yô lih tasbirem
madudda kok maxacciyoo? kaak
iyye.

73. Nabii Muusa :kadirow
hawweeneemil yoo makataatinaay
barittoh kot abeh an katayyul
gibdaabinak duude waam yol
mahaysinay yoh xabbacow kaak
iyye.

74. Tokkel ken nammay doynikik
oobeeh fooreenih gexak sugen
waqdi urrû luk digra awkat
gareeniih kadir woo awka
qideh, Nabii Muusa woh kaak
assacakkuk: saytun nafsiy rooci
ayyaaqe weeh umaane abe wee
qiddaa?Yallal koh xiibita immay
atu nummah atu kaxxa ceele
waytoy umaah qaxumaane-le bahte
kaak iyye.
75. Kadir Nabii Muusa kassiisak
kaa assacakkuk:diggah atu anu
abaamal inkinnah yô lih tasbirem
madudda kok maxacciyoo? kaak
iyye.

76. Nabii Muusa kadirik:tahak wadir
tu-koo esserri heek, toysa isî luk
yoo mabeynaay yoo makataysin
nummah yok malkittam geytehik
kaak iyye.

77. Tokkel ken nammay fooreeh usun
magaalâ maral yemeeten waqdi,
tet marak qibnaytiinô maaqo
esseren, tokkel usun ken nammay
qibnaytiinoh arcibisaanam
cineenih, tokkel ken nammay woo
magaalah addal qeege gidaaray
radam faxa geen, tokkel kadir kaa
sooliseeh kaa bicseeh massoyseh,
Nabii Muusa: ama taamal galto
faxinnitoy galto elle beetak ten
maaqo edde xaamitnamkeh kaak
iyye.

78. Kadir Nabii Muusak :ah yoo kee
ku-fanal baxsimiyyi edde yakke
wakti kinni, atu anu abeemiy yok
tessecekkeeh yok elle tasbaru
duude wayteh adda koh warseyyo
kaak iyye.

79. Kadir Nabii Muusak iyyeh:ama
Boohayseh an doynikih tu-gactek:
is tudagoytit-leh tan doynikiy usun
rizqhi (quusi) gurantoh badal edde
taamitaanak sugte, tokkel woo
boohat qaybi teetit ayyaaqem faxe,
amqinnaanih doynik le marak woo
doynik keenik dirkih bukkussu
heeh beya amoyti bisol foocal
keenik sugeemih sabbata.

80. Kaadu anu qide awkah tu-gactek:
usuk Yallih xaqul korostah sugeeh
kay inaa kee abba moominiinih
sugte, tokkel usuk koroosannuu
kee caddok taturuuy umaanet ken
qidaamak keenih meesitne usun
kaah lon kacanuk gexxaamah.

81. Tokkel kay Qidimit kay xaleynah
diinii kee maqaaneey Yallak
meesih inkih kaak yayse baxay
nacruuruh keenih xayuk raaqa
ken Rabbi keenih edde ciggiilisam
fanne.

82. Kaadu gidaaray Qeegeh sugey
bicseeh massoyseh tu-gactek :usuk
namma awkay qayxiixah taniy
woo magaalal tani le gidaarak
sugte, kaadu ken nammayih
maaluy buuleeniih daaniseeni
kay gubat sugeeh ken nammayih
abba meqe numuh suge, tokkel ku-
Rabbi amahat faxem ken nammay
yanbeeh baalukaah maqar kee kas
baahaanaah sinni maaluy daanat
yani yassaaqeenih gide sugam
edde faxe amah ku-Rabbik yan
nacruuruy keenih abe, kaadu
Muusaw anu abba heem inni amrik
maabinniyo Yallih amrih abekkal,
tamah elle tasbirem kak duude
wayte caagiidah addâ fakootu kaak
iyye.

83. Nabiyow ama koros dilqharneyni
deqsita meqe amoytih xaagu koo
esserta, kay xaagu Qhuraan addal
siinil akriyeyyo keenik ixxic elle
kaskassowtaanamkeh.

84. Diggah nanu baaxô bagul reeda
kaah neceeh kaa arcisneh,
kaadu usuk ummaan iimik kah
caagiddowwu iyyah yanim edde
gufa Sabab kaah necee.

85. Tokkel usuk (dilqharneyni kinnuk)
kaah necee gitay ayrô korma kaa
gudduysa maqarruk kataate.

86. Usuk ayrô korma guffu hee waqdi
ayro data kalla-le daray niqnih
addat korah tet yuble, kaadu woo
darah garil korosuh yan mara gee,
Dilqharneynow ama koros aamine
waytek qidim kee seewah ken
orbissaamat ken digaali hinnay ken
fan kak secta diinil yeemeneenih
maqaane keenî luk abittam akke
takkeemi tirtô fanah ken sectaamal
kaak inne.

87. Dilqharneyni iyyeh: isi nafsi
yudlumeeh isi Rabbil koroosite
numyy tirto keenik cineh tu-
gactek, toysa sarroh addunyal
kaa digaalenno, tohuk lakat Rabe
leeh isi Rabbî fan gacsime-leeh
jahannam girah addal kaxxa
digaalay diriggaleh kaa digaale-le.

88. Kaadu keenik isi Rabbil
yeemeneeh meqe taama abbaasite
numuh tu-gactek, toysa usuk
Yallak meqe galto-le (jannat
kinnuk), kaadu nanu addunyal Ni-
caagiidak duude waam maxcoo
kee abinak kaal mahaynaay kaal
xabbacoysenno iyye.
89. Tohuk lakal usuk ayrô kormaak
ayrô mawqa fan gaceeh yufkuneeh
gita maqarruk kataate.

90. Dilqharneyni ayrô mawqa guffu
hee waqdi sinaamay ayrok ken
reebissam Qarwak tekkek hinnay
cooxuk tekkek kah abe waynel
ayro awaquk kaah sugte.

91. Tonnaah caagiida dilqharneynik
koh elle maaqqa hayne inna, kaadu
usuk nummah reedaa kee qandek
leh yaniimit Ni-ixxiga maroh tan.

92. Tohuk lakat usuk sidoc haytô gitay
ayrô kormaa kee ayrô mawqak fan
gexay kilbat fanah kaa beyaah kaa
gudduysa gexe.

93. Dilqharneyni namma qaley reebuh
(edeeduh) tanik fan guffu hee
waqdi, woo namma qalek foocal
sinaamay yaabak isi afak-sa aki af
aaxige waytaah sinnik iyyaanam
Raaqissam duude wayta gee.

94. Woo mari dilqharneynik iyyeh:
dilqharneynow diggah yaajuuj kee
maajuuj deqsitta namma kedoy
qidimiiy bukkot baaxo bayissa
tanik, cawalah galto koh maay
haynoo?ni-fan kee ken fanat reebu
(edeedu) neh haytaamal.

95. Dilqharneyni Yi Rabbi reedaa
kee maali duddak yoh yeceeh
yoh arciseemit isin maaluk yoh
taceenim faxxaanamak taysehik
isin sinni maqarat yoo cata, sin
fan kee ken fanat kaxxa reebuy
(edeedu) maqarre heeyyok keenik
iyye.
96. Dilqharneyni biriitah exxaaxiy
tirgiqeeni yoh baaha keenik
iyyeeh tet kaah baaheenih, tokkel
usuk tama namma qalek namma
damuumih fanal tama biriitat
xisne massossu hee waqdi, taamita
marak tama biriital gira fuufuya
keenik iyyeeh fuufuyeenih, tama
biriita gira abba hee waqdi too
girat diyaaye nacaas yoh baaha
biriital korsamkeh keenik iyye.

97. Tokkel yaajuuj kee maajuuj woo
reebuk amol yawqeeniih koraanam
maduudinnon, kaadu usun kaa
boohaysaanam maduudinnon.

98. Dilqharneyni ama anu xiseh an
reebi Yaajuuj kee maajuuj deqsita
mari baaxo bayisaamak fanat
keenik hayne Reebu kinniih usuk
yi-Rabbik Racmata, Yi-Rabbi
yaajuuj kee maajuuj mawuquh hee
xagnih wakti (Qhiyaama xayyowta
wakti kinnuk) yamaate waqdi
buluulussuuy baaxot massossu kaa
(Reebu kinnuk) hee-le, kaadu woo
reebi bayu waah Qhiyaama soltu
waytaamah yi-Rabbi hee xagni
numma kinniih woh akkelem Raq
mali iyye.

99. Woo saakuy yaajuuj kee maajuuj
tawqe gari garuk keenik amo
awaquk amaaxuk agleh anuk ken
cabna mangintak gexxaamah,
kaadu magooqak ugutuh baanta
fuxsunta ayro gino inkih
kobxisiyyah kobxisna cisab kee
galtoh.
100. Kaadu woo saaku korosuh
jahannam gira xayyoysiyyah
xayyosnaah tet ken naybulleh ken
ellecaboh umaane ken nayballuh.

101. Usun addunyal yi-Qhuraan
kee yi-dudda tascasse astooti
yableenimik intiital siba kak
sugte mara, kaadu usun Yallih yab
yaabbeenim duudak masuginnon
nummâ maabbah.

102. A-Koroosite mari yok kalah
yi-naqoosa Yallitteh haysitaah
is tu-keenih xiqtu waytam
yakkaleenii?diggah nanu korosuh
jahannam gira madabaay dabqih
keenih massosne.

103. Nabiyow A-korosuk sinaamak
inkih Yallih xaqul taama finqah
kak gacak raqta mara siinih
warisnoo? keenik ixxic.

104. Usun addunyâ manol taama kak
bayteeh finqitte mara, diggah
usun taama yaymaaqeenim sinnik
akkaluk.

105. Woo maray taamoomi kak
fingitte usun sinni Rabbih
aayoota dirabboyseeh ugut ayro
(Qhiyaamah ayro kinnuk) kay
angaaraw yengeddeeh dirabboyse
mara, tokkel ken taamoomi
bayteh koroositeenimih sabbatah,
toysa usun Qhiyaamah ayro ni-
garil konnaba maloonuuy loowot
mayanin.

106. Tama taamâ finqat kak yabne
mari (koros kinnuk) galto keenik
jahannam gira koroositeeniih Yi-
ayootaa (Qhuraan kinnuk) kee Yi-
farmoytit anqasah haysiteenimih
sabbatah.

107. Diggah yeemeneeh meqe
taamoomi abbaasite mari firdawsi
jannoota madabaay dabqih lon.

108. Usun tet addal umman waarak
teetik aka ikkel koraanam
mafaxaanaay magorrisan teetih
lon kacanuk gexxaamah.

109. Nabiyow addunyâ baditte inkih
midad (Quur kinnuk) akkinnay
woo midaadat yi-Rabbih
qangor kaat ankuttubinnay bad
amarraquk yen, yi-Rabbih qangor
yamurruqek duma, kay ossintinah
aka badittek kay innah tanim
midaadak bahnaamah yi-Rabbih
yab mayamurruqaay idya mali
keenik ixxic.

110. Nabiyow ama korosuk ixxic:
Cagalah anu sin innah yan
seehadaytuy Yallak wacyi elle
obsima kinniyo, Cagalah sin
Yallay fan sin kak seeca inki
Yallaay agleyta mali, isi Rabbih
angaaraw qaagitaah kay digaalak
meesita num, toysa meqe taamay
yoobula sinniy Yallah caglisa
abay, Kaadu isi Rabbih aba
qibaadat num asgalle waay.


1. Kaaf-Haa-Yaa-Qayiin-Saad (edde
faxem Yalli yaaxige).

2. Nabiyow ah ku-Rabbi isi naqasu
zakariyyah abe nacroorih kassis
kinniih koh kaa maaqenno.

3. Nabii Zakariyya qellitta xongoloh
isi Rabbi seece waqdi.

4. Nabii Zakariyya :yi-Rabbow
diggah anu ekexxeeh yi-lafa
boolatteeh qado xogor moyya yok
duudeh idoolannuh, kaadu yi-
Rabbow kot abe kallacil buheeh
baxaysite num way makkiyok
dooqa yok raabit iyye.

5. Kaadu anu diggah yot xayi marak
anu rabeek gamadal ku-diini
baysaah usun nummâ sooloh kaal
sole waanamak meesitak, kaadu yi-
barra maxalaytoh tanik ku-xaquk
yoo nagraah yoo cata baxa yoh
acuy iyye.

6. Nubuwwannuu kee Qilmil yoo
nagraah yaq-qhuub Samadak
Qilmii kee nubuwwannu nagra
baxa yoh acuwaay atu kicintooh
ku-naqoosa kicna baxa yoh kaa ab
iyye.

7. Yalli kaal gacisak
iyyeh:Zakariyyaw diggah nanu
dooqa kok raabitneeh migaq
kak Yacya kinni awkal koo
aytikumusna (berrakisna) kaak
duma numuh abe wayne migaq
kaah abne.

8. Nabii Zakariyya diggah qajjibsitak
yi-Rabbow baxa geyam mannal
yoh takkeeh yi-barra maxalaytoy
xale waytah anuk, kaadu anu
nummah kaxxiinaa kee idoolannuh
arac yoofee numuh anuk iyye.

9. Yalli kaal gacisak:caagid atu kah
itta inna, kinnih immay ku-Rabbi
koo kee ku barra tama caalatal
anuk sin fanak Yacya ginam yol
xabcinih, nummah atu Yacyak
duma xagar kak xagaanamak tuh
suge kalah koo gine kaak iyye.

10. Nabii Zakariyya yi-Rabbow yi-
barra tussukuqqem elle aaxigeeh
edde asmite asta yoh acuy iyye,
asta kok sidiica ayrooy sidiica bar
sinaamâ luk yabtu duude wayya
haytaama atu qaafiyatah nagay
anuk hebeltô qelela aalle kal kaak
iyye Yalli.

11. Tokkel Nabii Zakariyya too
caalatal anuk Salat elle abak suge
micraabaak isi maral yewqeeh ken
fanah escessi hee saakuuy carra
salat abaay Yalla saytunnoysa
iyyaanamah.

12. Nabii Yacya yoobokeeh barak tu
edde raaqisa caddo yoofe waqdi
yacyaw tawraat kitab maqarruk
ibbixaay elle taamit, Kaadu nanu
nubuwwannuuy turraqsaay fula-le
kas kaah necee usuk qunxa awkah
anuk iyye Yalli.

13. Kaadu ni xaquk nacrur
kee kacanuuy dambittek
saytunnoowam kaah necee, kaadu
usuk Yallak meesitaah kay amri
oggola naqasuh suge.

14. Kaadu usuk isi namma xaleynah
yamqeeh, ken amri oggola baxah
suge, kaadu usuk kaxxamariinoliy
isi Rabbih amrii kee isi xaleynah
amri cinah masuginna.

15. Nabii Yacya yooboke ayrooy raba
ayroo kee magaqak nuwwuk yawqe
ayro Yallak nagaynan kaal yanay!

16. Nabiyow ama Qhuraan kitaabih
addal Maryam xaagu cusey, is isi
marak texxeereeh, keenik ayro
mawqat raaqa aracal gacte waqdi.

17. Tokkel is isi maraa kee isi fanat tet
qellisa reebu haysitte Qibaada abta
wagqdi tet able waanamkeh, tokkel
jibriil deqsita ni malaykattu tet
fanah rubneeh gino kak dudda-le
seehadaytih weelot weeloysimmi
iyyeh teetih yemeete.

18. Maryam diggah anu Racmaan
kinni Rabbi kok maggansitak,
Yallak meesita num tekkek
umaaneh gabah yoo maxagin kaak
itte.

19. Cagalah anu ku-Rabbih farmoyta
kinniyooh, usuk koo fan yoo ruube,
dambittek saytunnoowe awka koh
aceemkeh teetik iyye jibriil.
20. Maryam jibriilik awka xalaah
geyam mannal yoh takkee rihimih
seehadayti yoo mabtinnaay yol
kalah yol xayyowtem matanaay
anu timixxige dalweynah
masuginniyyok? kaak itte.

21. Jibriil Maryamak: caagid atu kah
itta inna kinnih immay, ku-Rabbi
abba sinni baxa ginaah koh aceem
yol xabcinih iyye, kaadu sinaamah
Yallih dudda elle yaaxigen asta
kaa abne kaal yeemeneeh kaa
kataate marah nek yan Racmatah,
kaaduNabii Qiisâ gino yookome
caagidiy meklimey lowcal
macfuuzul yunkuttube kinni.

22. Tokkel jibriil maryamak diriqik
(korta kinnuk) moyya kak culta
ikkek ufuy fuufuseeh, too fufto
maxaxa teetik toofeeh tohih
sabbatah Qiisal tussukuqqeeh,
tokkel kaa bagut luk Sinaamak
texxeereeh xer aracal gacte.

23. Tokkel lacaw tamirtô laqibih fan
tet beeh tet kelse kaa tabbixemkeh,
is lacaw Qansarih gibdah: maganey
ahak duma rabeh suginniyoy,
kaadu sinam burah cabteemiy
xagar kak xage waytaah kassite
waytah suginniyoy yoh aysuk ten
itte.

24. Tokkel jibriil tamirtô gubak teetih
seece: maryamey marookitin.
Nummah ku-Rabbi qunxa
weeqaytu (qunxa dara kinnuk)
gubat kok heek iyyaanamah.
25. Kaadu tamirtô laqib isi fan esgeyyi
hayis alee tamiray batayah yaniy
woo waqdi daggiime kol caxelek
(luuquse-lek).

26. Toysa atu ama tamiray batayah
yanik akumaay, ama qunxa
weeqaytih leek aqubaay ama baxat
inti wagrisaay ruffu kaat ixxic;
tokkel sinaamak numuk teyna
tubleeh, tokkel usuk atu xalte baxih
xaagu kok abek, toysa diggah anu
racmaan kinni rabbih tibbi axcem
axbuuxuh innil hee kaak ixxic,
(nadri kinnuk) asaaku inkinnah
seehadaytu luk yaabe waamah.

27. Maryam xer ikkek isi baxa quukak
isi maral temeete, usun tet kee tet
baxa yublen waqdi : Maryamey
nummah kaxxaamay umay
assocokkile bahte teetik iyyen.

28. Haaruun toobokoytáy
(maqanxay) kabba uma numuy
dalweynah yanih masuginnaay
ku ina dalweynay dalwa abtah
masuginnak; a-baxa ankek litoo
teetik iyyen.

29. Tokkel maryam isi baxa
Qiisâ fanah escessi hayte kaa
esseraanamkeh, tet yab qajibsitak:
saldih yan awkay handuulut yanî
luk mannal yabnaah teetik iyyen.

30. Nabii Qiisa handuulut (sarô lollo
kinnuk) anuk: diggah anu Yallih
naqsuuy Yalli injiil deqsita kitab
yoh yeceeh isi Nabii yoo abe
keenik iyye.
31. Kaadu yi Rabbi kayrii kee tuxxiq
kak maggo num yoo abe elle
aninnaan rikel, kaadu usuk salat
abaah dacrisaah zaka aceemih yoo
farriime nuwwiyom fanah.

32. Kaadu inni inah amqeeh tet
amri oggola num yoo abe, kaadu
kaxxamariinoley daalimtuh yaniy
isi Rabbih amri cina yoo maabinna
keenik iyye.

33. Kaadu ooboke ayrooy, raba ayroo
kee nuwwuk ugutuwaa ayro
(Qhiyaamah ayro kinnuk) Yallak
nagaynan yol yanay.

34. Nabii Mucammadow woo Maryam
baxa Nabii Qiisâ weeloo kee
xaaguy kol maaqne nummâ cakki
maxcoy yahuud kee nasaara edde
agaywaagitta kinni.

35. Yalli isi ginok baxa haaysitam kaa
macelta usuk wohuk saytunnooweh
ikkal, cagalah usuk caagiidak
caagidik teyna meklam faxa waqdi
tik iyyaah wohim xayih usuk elle
faxa innal takke.

36. Nabii Qiisa isi marak: diggah
Yallay sin fan kak seeca usuk yi-
Rabbiiy sin Rabbik, toysa dibuk
kaa uqbuda usuk agleyta malik,
tamah massa-le gitay mako sinni
kinnik keenik iyye.

37. Kitab marak buttaati Qiisâ
caagidil itta wayteh ittin fanal,
tokkel koroosite marah finqi yan
Qhiyaamah ayroy kaxxam gibdiy
meesi le yabloonu waana.
38. Oobbaa kee mabul manxu keenik
(koros kinnuk) gibdii Qhiyaamah
ayroy cisab kee galtoh nee fan
yamaatoonu waana, kinnih immay
korosuy daalimiinih tani ta-asaaku
addunyal cakkik baxxaqqa-le
makoh addat tan.

39. Nabiyow ken meesis nadaamah
ayroy (Qhiyaamah ayro kinnuk)
caagid meklimay ginô fan
baxsaanaah moominiiniy jannat
cultaa kee korosuy gira culta
yakken waqdi, usun (koros
kinnuk) asaaku addunyal ken kak
meesiiseenimik garcit anuk usun
rabak lakal ugut yaniih mano
tanim manummaysan.

40. Diggah Nanu baaxoo kee baaxô
bagul tanim inkih nanu nagarraah
usun cisab kee galtoh nee fan
gacsiman.

41. Nabii Mucammadow Sinaamah ama
Qhuraan kitaabal Nabii Ibraahim
xaagu cusey, diggah usuk kaxxam
numma yacee Nabiih sugek.

42. Nabiyow cusey:Nabii Ibraahim
isi abba aazarak iyye waqdi yi-
babbaw nuntinwwelluy aabbe waah
able waay Yallak tu-koh xiqe waa
maatiyah taqbudee?

43. Yi-babbaw nummah Yalli ixxigak
koh acee weem yoh yeceek, yoo
katat massa-le gitay mako sinni
koh ascasseek kaak iyye.

44. Yi-babbaw sheytan amri moggolin!
Numtinwwellitte taqbudeemil,
Diggah sheytan Racmaan kinni
Rabbih amri cineeh kay qibaadal
kaxxamariinite num yekkek.

45. Yi-babbaw anu diggah atu
koroosannut rabtaah Racmaan
kinni Rabbik digaala koo xagtaah
giral sheytan wakliita takkeemik
koh meesita kaak iyye.

46. Nabii Ibraahim abba Aazar isi
baxa Ibraahimik: Ibraahimow atu
yi-Yallitteh Qibaadat derre cabtaah
akaamih Qibaadah sangeltaa?atu
tet buraa kee tet xaafuk raaqe
waytek, diggah xeet geedanot (xeet
qambisiyya kinnuk) koo Qideyyok,
xer wakti yok exxeeraay inkinnah
yô lih mayaabina kaak iyye.

47. Nabii Ibraahim isi abbak yabbaw
yok nagaynan gey yok faxe waytam
koo mageyta ahak wadirik Yalli
tirri koo haah dambi koh cabaamah
kaa koh kallaceyyo, diggah usuk
yoh kaxxa maqaanee kee xuwaw
leeh dooqa yok macinaay yoo
mabaxaysa kaak iyye.

48. Kaadu sin kee sin Yallittey Yallak
kalah taqbudeenik baxsimeyyooh
inni diinî luk siinik axxeereyyo
anu siinit aba fayu cinteenik, kaadu
anu inni Rabbi kallaceyyo anu
inni Rabbit aba kallacit uma num
akkewaam qaagita kaal esseram
yoh cinaamak.

49. Tokkel Nabii Ibraahim ken kee
ken Yallittey usun Yallak kalah
yaqbudeenik baxsimeeh yexxeere
waqdi, xaylok Iscaaqh kee yaq-
qhuub kaah necee (iscaaqh baxa
kinnuk) kaadu kulli num Nabii
keenik abne.

50. Kaadu ni Racmatah diini niqmat
kee addunyâ inkih keenih necee,
kaadu meqe xagar xagoy qaxmeqey
sinam addal raqta keenih abne.

51. Kaadu Nabii Mucammadow isi
marah ama kitaabal (Qhuraan
kinnuk) Nabii Muusâ xaagu cusey,
diggah usuk Yalli kaa dooreeh
farmoytaay Nabiih sugek.

52. Kaadu Nabii Muusah tuur deqsitta
qaleh tattabay kaak migdat raaqak
kaah secneeh Ni-garayuh kaa
xayyosne kaâ luk yabne waqdi.

53. Kaadu Ni-Racmatah kay
toobokoyta Haaruun Nabii kaah
abneeh kaah necee.

54. Kaadu Nabii Mucammadow isi
marah ama kitaabal (Qhuraan
kinnuk) Nabii Ismaaqil xaagu
cusey, diggah usuk hee xagnih
numma luk yeneeh xagana
duudusak yen, kaadu usuk
farmoytaay Nabiih sugek.

55. Kaadu usuk isi buxah maraa kee
kaa nummayse mara salat kee zaka
yaceenimih amrisak suge, kaadu
usuk isi Rabbih xaqul oggol kee
kacanu luk yen.

56. Kaadu Nabii Mucammadow isi
marah ama kitaabal (Qhuraan
kinnuk) Nabii Idriis xaagu cusey,
Diggah usuk kaxxam numma
yacee Nabiih sugek.
57. Kaadu kay xagar xagoo kee kay
arac fayya hayne.

58. Nabiyow ambiyak xaagu kol kak
maaqqa haynem Yalli isi muxxoh
kah yemqe mara ambiyak Nabii
Aadam Samadaay Nabii Nuucû luk
nukkuqe marih Samadaay, Nabii
Ibraahim Samadaay israa-iil (Nabii
Yaq-qhuub kinnuk) Samadaay,
kaadu keenik iimaanal tirri
hayneeh farmoo kee nubuwwannuh
doorre mari Racmaan kinni Rabbih
aayootay kay inkittinaane tascasse
keenil tan kirriyme waqdi weeqak
kummaatak gomboh radan Yallak
meesih.

59. Tokkel meqe marih lakal uma
maray salat baysaah sinni kalbi
fayxiixa kataata keenil ciggiile,
toysa too mari sarrah jahannam
girah addal yan daqaaray ghayyi
degsitah addal umaanee kee fingi
ken geele.

60. Kinnih immay woo uma marak
aben dambik Yallal yuduureeh kaa
nummayse maray, meqe taama
abbaasite, toysa too mari usun
Yallal yeemene marâ luk jannat
culaah ken meqe taamoomik tu-
keenik ma daggoysan.

61. Is Qadni deqsitta jannootay
Racmaan kinni Rabbi isi naqoosay
tet ablekal tet nummasse kah
xagnise kinni, diggah usuk kay
xaganay (jannatah keenih hee
xagana kinnuk) isi naqoosa kah
xagnise yamaatuwaam raqmali.
62. Jannatti mari kay addal deedal
maxcooca mayaabba, malayka
keenih abta salaąaamaqle akke
waytek, kaadu kay addal makmok
maaqabok carraay saaku sinni
rizqhi lon.

63. Woo jannatay ama weeloolat
weelosne Ni-naqoosak addunyal
nek meesitak suge mara kaa
nagarsisna.

64. Jibriil Nabii Mucammadak
{caat iyyeh:nanu malaykak
baaxô fanah mobna ku-Rabbih
amrih obna nee akke waytek,
akeerâ caagidik foocak Net
garaytam kee addunyâ caagidik
taturtem kee addunyaa kee akeerâ
fanal taniimih ixxiga inkih Yalli
le, Kaadu ku-Rabbi hebeltohim
hawweenam matakka.

65. Usuk qaranwaa kee baaxooy ken
nammayih fanal taniimih Rabbik
kaa uqbudaay kay qibaadal isbir
Nabiyow, kaa celtaah kay migaq
lem maay taaxige? maleey.

66. Korostah yan seehadayti anu raba
waqdi rabek lakal anu sarra inni
magaqak nuwwuk awqeyyoo?
iyya.

67. A-seehadaytuy tamah iyya nanu
diggah naharsi adda usuk tuh suge
kalah kaa ginnem makassitaa?

68. Tokkel Nabiyow ku-Rabbil xiibita
immay diggah ken kee sheytoona
gaaboysenno Qhiyaamah ayro,
tohuk lakal diggah jahannam
deraafel inkih guluubah anuk ken
xayyoysenno.

69. Tohuk lakat kulli buttak Racmaan
kinni Rabbih amrih ciniyyah
agibdinnaanih mara addak keenik
ayyaaqenno digaala keenik
Qembisnamkeh.

70. Tohuk lakat diggah tet (gira
kinnuk) culim kee tet cararow
kah yaguude mara keenik nanu
naaxige.

71. Kaadu sinaamey siinik heboltô
num mayan jahannam gira arka
kaa akke waytek tet amo taba gital
dardaran waqdi, woh raq sinniimiy
ku-Rabbi isil madaqe kinni.

72. Tohuk lakat sinni Rabbik meesita
mara teetik naggosnaah, isi nafsi
koroosannut yudlume mara girah
addal guluubah anuk ken cabna.

73. Korosul Ni-aayootay baxxaqqa
itta tankirriyime waqdi koroosite
mari Yallal yeemene marak namma
buttak nee kee siinik buxaaxî Qaxaa
kee elle daffeyan aroocay muxxo
leh iyyi nek yaysee? Keenik iyyen.

74. Yalli keenil gacisak iyyeh:
Nabiyow ku-marak duma horaarik
maggo hora finqgisne woo mari
usun duyyê maqaanee kee weelal
qaxah keenik aysuk yen.

75. Nabiyow korosuk ixxic:nee kee
siinik cakkik makot aninnaanih
marah, toysa Racmaan kinni
Rabbi edde yanin makoh wakti
hirgiyyah keenih hiriggi haay,
usun kah xagnisimeenim asmatah
ubullu haanam fanah addunyal
sissik digaala ken geyi hinnay
Qhiyaamah ayroh digaala akeeral
ken geyi akkele, tokkel koros kee
moominiinik arac kee madab
umaaneh gacak raaqaah Qandey
ken cattah boolah gacak raaqa
mara keenik aaxigelon.

76. Yalli isi naqoosak isi diinil tirri
iyye marah lon tirtot tirto keenih
ossa, kaadu meqe taamoomiy abe
numuh aracal Raqta is Nabiyow
ku-Rabbih xaqul akeeral aysuk
raqtaah gacim kee ellecabô
maqaaneh aysuk raqta jannatal.

77. Nabiyow yoh warisey Ni-
Qhuraanih aayoota yangaddeeh
dirabboysa korostih (waa-iil baxa
Qaas kinnuk) maxco Qajibsitak
:akeeral maaluu kee xaylo yoh
antacawwime-le iyye waqdi.

78. Usuk Lawcal macfuuzul Yalli
qelliseemit bossu iyyeh maaluu kee
xaylo-lem isik yuble innaa, hinnak
usuk (edde yabna korosta kinnuk)
Qhiyaamah ayro Racmaan kinni
Rabbih xaqul woh geyuwaamih
xagana haysitee?

79. Caagid ama korosti elle yakkale
inna hinna usuk diraabah Yallal
deedalah ginnaasitak iyyah yanim
kaak aktubenno, kaadu diggah
akeeral digaala ossiyyah kaal
ossenno.

80. Kaadu usuk warsitaah elle
hiddootah yan maaluu kee xayloy
kaak raqta nagrenno, kaadu usuk
Qhiyaamah ayro dibuk nel amaate-
le maaluu kee xaylok tu-aalle
kalah.

81. Ama koros Yallak kalah Yallittey
yaqbudeeni haysitte akeeral
digaalak catoo kee shafaaqatta
keenih takkemkeh.

82. Caagid usun elle yakkalen inna
hinna ama ken Yallitte akeeral ken
qibaada angaddeeleeh Qaduwwiy
saduh keenil yani keenil akke-le.

83. Nabiyow matablaa! Diggah nanu
sheytoona korosut rubneeh amol
keenik haynem umaanê fanah
gutuqiyyah ken gutuqak makot ken
beytamkeh.

84. Toysa Nabiyow ama
korosih digaalah esserot
maqataatakin!'cagalah Nanu
ken qumrii kee ken taamoomi
loowiyyah lownak.

85. Yallak meesita mara (moominiin
kinnuk) kobxisna ayroy Racmaan
kinni Rabbî fanah irgay
feereynaanih amot tanih ken bahna
konnaba luk.

86. Kaadu umeyniitih yan mara (koros
kinnuk) jahannam girâ fanah
ibaybah bakarruk foorisiyyah ken
foorisnaah tet ken arkisna.

87. Ama koros Shafaaqatta numuh
abtam maduddaay, keenih tet
abtam matan, kinnih immay
cagalah Shafaaqatta abtu duddam
Racmaan kinni Rabbih xaqul
woo xagana haysite mara kinni
(moominiin kinnuk).

88. Kaadu ama koros Racmaan kinni
Rabbi baxa haysite itte.

89. Nummah amah iyya maraw isin
ama maxcot kaxxa ceele waytoy
assacokki-le bahten.

90. A-korosey ama sin maxcoy
qaxumay edde yabteenih sabbatah
qarnwa baxan baxsintaah baaxo
Qaxam Qanxixxaah qaleela
raddaah buluuliyyah bulultam
xayyossu hayta.

91. Usun Racmaan kinni Rabbi baxa-le
iyyeenimih Sabbatah.

92. Kaadu Racmaan kinni Rabbi baxa
haysitam kaa maceltaay usuk
wohuk kaxxa fayyah fayya iyye.

93. Yallih ginok Hebelttô ginoy
qaranwaa kee baaxol tani matan
kulli num keenik Racmaan
kinni Rabbî fanah naqasuy
Ramma iyyaah xixxibaane-lih
yanih yamaate kaa akke waytek
Qhiyaamah ayro.

94. Nummah Yalli isi ginok loowo arac
xagseeh loowoh ken looweeh ken
caagidik tu-kaak maqellitta.

95. Kaadu keenik ummaan num
Qhiyaamah ayro isi Rabbih xaqu
dubuk amaate-le.

96. Diggah yeemeneeh meqe taamoomi
abbaasite marah, Racmaan kinni
Rabbi kay naqoosak moominiin
sorkocobaxittet kacanu keenih
heele.

97. Toysa Nabiyow cagalah ama
Qhuraan ku-arrabal xabbacosneh,
Yallak meesita mara elle
aytikumussaah deedalah kaxxa
giddi-le mara edde meesissamkeh.

98. Nabiyow ku-marak duma horaarik
makina hora finqisnee?keenik inki
num maay geytaah tableeh, hinnak
dago xonglo kinni way keenik
maay taabbee?matablaay mataabba.



1. Taaha {edde faxem Yalli Yaaxige}.

2. Nabiyow Qhuraan taamak duude
waytam isil haytuh kol kaa
moobisinnino.

3. Kinnih immay kol kaa kah
oobisnem Yallih digaalak meesita
marih kassiisi.

4. Ama Qhuraan baaxoo kee fayya
ittaah iro raqta qaranwa gine
Rabbih xaquk obsime.

5. Racmaan kinni Rabbi, Qarshil
missooweeh, fayya iyye isi nabna
celta massoynah.

6. Qaranwal taniimiiy baaxol tanim,
kaadu ken nammayih fanal
taniimiiy baaxok gubat tanim inkih
Yalli le.

7. Kaadu Nabiyow maxcó fayya
haytek hinnay Ramma haytek,
toysa diggah Yalli nafsit qellittem
kee wohuk qelluh umam yaaxigeh.

8. Yalli usuk cakkil yaqbuden Yallay
kaak sa Qibaada cakkisita Yalli
kak aneewaa kinni, Yalli dudda-le
migooqay qaxmeqe dibuk-le.

9. Kaadu Nabiyow Nabii Muusâ xaagi
kol yemeetee?
10. Usuk Bar urta gira yuble waqdi,
tokkel isi buxah marak amakkel
suga iyye, diggah anu gira
ableh anik, ura dabiitay waacak
laqsittaana teetik siinih baahee kee
hinnay girâ garil gita neh yascasse
num geyam takkehik.

11. Tokkel Nabii Muusa woo girah
gari yemeete waqdi, Yalli Muusaw
axcuk kaah seece.

12. Diggah anu ku-Rabbi kinniyok isi
namma kebella siib, diggah atu
tuwa deqsita daqaray saytunnoowel
tanik kaak iyye.

13. Kaadu Muusaw anu inni farmoh
koo dooritek, yok wacyih kol
obsimtam ankacis.

14. Diggah anu Yallay, cakkil
yaqbuden Yalli yok sa kak aneewaa
kinni, toysa dibuk yoo uqbudaay
salat soolis kay addal yoo
cussamkeh.

15. Diggah Qhiyaamah ayroy sinam
edde ugusnu wayna tamaatu
waytaah takku waytam raq
mali, anu inni nafsik is edde
soltu waytaah takku wayta
wakti qellisam xayyossu haa,
ummaan nafsi addunyal maqaanek
abeemil hinnay umaanek abeemil
galtimamkeh.

16. Toysa Muusaw tet nummayse waah
isi nafsi fayxi kataate mari tet
nummassaamak koo waase waay
tohul finqitettok.
17. Kaadu Muusaw ama atu kok migdi
gabat tabbixem maatiyaay? Kaak
iyye Yalli.

18. Nabii Muusa:usuk yi-caxxay gexa
waqdi elle keltaah, inni wadarah
coox edde asgayyeeh, aagure,
wohuk kalah aka caagiidaa kee
maggo tuxxiq kaat liyo iyye.

19. Muusaw ama gabat lito caxxa
qambisey baaxol kaak iyye Yalli.

20. Tokkel Nabii Muusa baaxol kaa
qambiseeh, usuk woo waqdi,
baadeesay baaxô bagul sissikuk
gexa yekke Yallih idnih (fayxihb),
tokkel Muusa kaak meesiteeh
kudeh.

21. Yalli Nabii Muusak :kaak
mameesitinay kaa ibbix, kaa
tibbixeek lakal usuk kah suge
caxxah kaa gacsennok kaak iyye.

22. Kaadu isi gaba guri gambik xabqê
gubâ fanah culussu hayis qaduk
diifu luk awqele biyak maleh baras
maleh, is aka asta koh takkemkeh.

23. Muusaw ama namma asta koh
kah neceem teetil Ni-dudda
tascasse kaxxa astootik tu-koo
naybulleemkeh iyyaanama.

24. Muusaw firqawnâ fanah gexaay
usuk yoo inkittoysamkeh kaah sec,
diggah usuk koroosannut caddok
tatrehik kaak iyye Yalli.

25. Nabii Muusa isi Rabbik iyyeh:
yi-Rabbow iimaan noorit alil yoh
farakka hayis.
26. Kaadu yi-caagid yoh xabbacos.

27. Kaadu yi-arrabak arrabâ rifa (lifa)
kal,

28. Sinam Axcem yok taaxigeeh yok
raaqissamkeh.

29. Kaadu yi-marak catoh num yoh
hayis.

30. Yi-toobokoyta Haaruun hayis.

31. Kaat yi-xiiron maqarros.

32. Kaadu nabuwwannuu kee ku-
farmoh gudduysiyyal yagleyta kaa
abaay Yô lih kaa rub.

33. Yoo kee kaa koo ceele waytaamak
Maggom koo saytunnosnamkeh.

34. Kaadu maggom koo cusnaah koo
faylisnamkeh.

35. Diggah Ni-Rabbow atu nee tableeh
ni-adda taaxigeeh nanu abba
haynaamak tu kok maqellitta iyye
Nabii Muusa.

36. Muusaw atu yoo esserri haytem,
nummah koh eceeh kaak iyye Yalli.

37. Nummah Muusaw ama niqmatak
kalah aka niqmat koh necee.

38. Woh ku -ina yaysixxigeenim tet
niysixxigeeh woh sorkocobaxal
teetik Qidne waqdi.

39. Woh Ku-inak: ku-baxi Muusa
yaabukeek gamadal sandugut
kaa hayisaay, niil weeqaytut kaa
ruubaay, tokkel Niil weeqayti
isik qaxal kaa ayyaaqe-le, tokkel
yok qaduwwiiy kaak qaduwwih
yan num kaa beele iyyaanamah
maysaxxaageh tet niysixxige,
kaadu Muusaw yok yan kacanu
kol qide koo ablinnaanih mari
koo yakcineeh yi-dacayrih gubat
qartaah tanbemkeh iyye Yalli.

40. Muusaw nanu koh abne guneenak
tanim, ku-toobokoytá (maqanxa)
gexxaah koo katayta waqdi,
tokkel firqawni maray koo beek,
kaa qarsaah kaa yaynabe mara
siinih ascassoo? keenik itte waqdi.
Tokkel ku-inâ fanah koo gacisne
tet inti kot ruffu ittaah rookite
waytamkeh, Kaadu Muusaw hoxak
num qiddeeh, koo qidaanamih
meesih cisabbowtaamak koo
naggosneeh kaxxa mokkoroh
koo mokkorre, Tokkel conxitak
Madyan deqsitta baaxô fanah
tewqeeh, tokkel Madyan marih
addal liggiditte sugte, tohuk lakal
Madyanak gacteeh nubuwwannuh
koh xagne waktil massah temeete
Muusaw.

41. Kaadu Muusaw inni farmoo kee
inni wacyih koo dooriteemil koo
guneh.

42. Muusaw koo kee ku-toobokoyta
Haaruun Yi-inkittinaanee kee Yi-
dudda tascasse astooti luk gexaay,
Yi-cusiyyak maboolaatinaay
mataanina.

43. Isin Firqawnâ fanah sittâ luk gexa,
diggah usuk koroosannut caddok
tatrehik.
44. Tokkel xabcin yaabah kaâ luk
yaaba Yallih nabna kassitaah
hinnay isi Rabbik meesita num
yakkemkeh.

45. Nabii Muusaa kee Nabii
Haaruun:diggah ni-Rabbow nanu
firqawni digaalah net yasissikeeh
hinnay dulmii kee umaanet bisoh
iyyaah cakki oggo-le waamak
meesitna iyyen.

46. Yalli Nabii Muusaa kee
Nabii Haaruunuk iyyeh:kaak
mamceesitina;diggah anu qokol kee
catoh siinî luk ayyooh, siinik iyyam
aabbeeh, siinik abam ablehik,

47. Toysa isin kaal amaay:nanu
diggah ku-Rabbi koo fan ruube
namma farmoyta kinninok, toysa
israa-iil xaylo nê luk ruubaay ken
ma-digaalin, nummah nanu ku-
Rabbik baxxaqqa itta asta koh
luk nemceetek, firqawnaw Yallih
digaalak nagaynan lem kay tirto
kataate marak kay tirto kataata
kaak ixxica.

48. Nummah ku-Rabbik wacyi nel kah
obsimem, diggah Yallih digaala
Yallih inkittinaane yengeddeeh kay
farmoytit dirabboyseeh, iimaanat
derre cabe marih amol tani
iyyaanama.

49. Muusaw sin nammayih Rabbi
iyyaay keenik iyye firqawni?

50. Nabii Muusa:ni-Rabbi usuk
ummaan ginoh le-weelo yeceeh,
tohuk lakal tuxxiq teetik edde
yanim teetih yescesse Rabbi kinni
kaak iyye.

51. Firqawni, Nabii Muusak naharsi
horaariy warrayte maacaalah taniih
ken xaagi macaay usun ninnaah
korosuh sugeenik kaak iyye.

52. Nabii Muusa firqawnal gacisak:
woo horaari abte taamaa kee usun
edde yanin caalat yi Rabbih xaqul
lawcal macfuuz deqsita kitaabih
addal kutbeh taniih usuk yaaxige,
tokkel yi Rabbi isi taamoomii
kee isi madqooqik tu-mahoxsaay
tu-kaak maqellittaay tu teetik
mahawweena kaak iyye.

53. Nabii Muusa iyyeh:Yalla kinni,
baaxo fido siinih abteeh fidissem
tuxxiq teetik geytoonuh, kaadu
maggo gitittey elle gexxaana
tet bagul siinih heeh siinih
xabbacoyseh, kaadu qaraanak
Robti lee siinih oobiseeh, baaxô
bagul ubukku ittaamay maggo
gexoh taniy tuuy isi bisu kak leeh
tuuy isi tamu kak le woo leet siinih
neyyeeqeeh nuysubuke iyye Yalli.

54. Sinaamey baaxok siinih
neyyeeqeeh, nuysubukeemik
meqeemiy calaalih tani kak
akumaay sinni lac elle dacrisaay
oyloola, diggah tohut umaanek ken
raaqisa kas-le marah Yallih dudda
elle yaaxigen astooti edde tan.

55. Sinaamey baaxok sin ginneeh,
teetit sin gacisna rabteeniik lakat,
kaadu teetik sin nayyaaqe aka adda
Qhiyaamah ayro cisab kee galtoh.
56. Kaadu nummah fiqawna Ni-
astootiy ni inkittinaane tascasse
inkih kaa nuybulleeh, usuk tokkel
tet dirabboyseeh cakki oggolam
cineh.

57. Firqawni:Muusaw ku-baabat
ni-baaxok nee tayyaaquh neh
temeetee? kaak iyye.

58. Firqawni Muusaw:Toysa diggah
ku-baabih innah yan baab koh
baahennok, tokkel nee kee ku
fanal yimixxige waktiy nanu make
waynaah atu make waytal nee
kee ku fanal massah raaqa aracal
xagana neh hayis kaak iyye.

59, Nabii Muusa firqawnak iyyeh:
xagni wakti siinik qiddi ayroy edde
bilqittaanaah wallaqenta sinam
edde gaabowta kinni.

60. Tokkel firqawni Nabii Muusa
cakkik kaah luk yemeeteemit
kaxxa mariinitak derre cabeeh
fooreeh isi baababeynit kobxiseh,
tohuk lakal is kee isi baababah
xagni arac yemeete.

61. Nabii Muusa firqawni baababeynit
kassiisak: booley finqi siinih yanik
Yallal dirab ma-ginnaasitina, toysa
Yalli kay garik tan digaalat sin
finqiseleeh sin saaxiselek, nummah
Yallal dirab ginnaasite mari
kasaariteeh finqiteh.

62. Tokkel baababeynit ittin fanal
Nabii Muusah caagidil itta
wayteeh, wohul garay qillissi heen.
63. A-namma baababeyni sinni baabat
sin baaxók sin yayyaaqeenim
faxan, kaadu sin gitittey (diini
kinnuk) taysey elle sugteenik sin
kalaanam faxan ittak iyyen,

64. Toysa sinni caagid diggi hayisaay
itta mawiinaay, tohuk lakat xagni
booxa saffih gacca ixxicaay ama,
Nummah ta ayro yaysu waah iro
raaqu waa mara toffoofem.

65. Baababa:Muusaw ku-caxxa atu
naharat qambisi, hinnay nanu
linom naharat qambisa mara
nakkem akki kaak iyyen.

66. Nabii Muusa :yoo hinnak isin gabat
litoonum naharat qambisa keenik
iyye, tokkel usun sinni akootaa kee
sinni coox Qambisen waqdi, tokkel
ken baabih gibdah Nabii Muusat
ken akootaa kee ken coox waarray
sissikuk gexxa kaat celte.

67. Tokkel Nabii Muusa isi nafsih
addal meesi isik yuble.

68. Too waqdi Yalli : Muusaw
mamceesitin diggah atu ama marak
aysettooh iro raaqettok kaak inne.

69. Kaadu Nabii Muusak: atu migdi
gabat lito caxxa Qambis ken
akootaa kee ken cooxuy bicseeni
sissikuk anxuqelek, cagalah usun
abeeniih bicseenim baababeyni
keydi kinnik, Kaadu baababeyni
elle aninnaan ikkel faxeemit ma-
yasillimaay mayaffoofa.
70. Tokkel Nabii Muusa isi caxxa
Qambiseeh, woo caxxay baadeysa
yekke usun bicseenim inkih
yunxuqem yublen waqdi, too
waqdi baababeynit Nabii Muusa
baahem cakki kinnim teexegeeh,
Yallah sujuuduh gommoh radak
Haaruun kee Muusa Rabbil
neemeneh iyyen.

71. Firqawni baababeyniitik iyyeh:
Muusa nummasseeniih kaa
katatteenii anu wohuh idini siinih
acee kalah, diggah usuk (Nabii
Muusa kinnuk) sin kaxxa kabiiriy
baab sin barse kinni, toysa diggah
anu sin gaboobii kee sin ibitte
gurak migdal siinik argiqeyyo
(migdi gabaa kee guri ibih
garuuquuy, guri gabaa kee migdi
ibih garuq kinnuk), kaadu diggah
tamiirâ laqiibat sin fanniseyyo,
kaadu diggah digaalá kak gibdiih
kak raagtam yoo kinnik Muusa
Rabbi kinnim aaxigetton.

72. Baababeynit firqawnak :nanu Nabii
Muusâ gabat Yallak baxxaqqooqik
neh temeetem kee nee gine
Rabbik koo madooritnaay koo
mamuxxusnak, toysa atu nek
abtam faxxam ab, cagalah atu
reedá nel elle litooh, tu-nek elle
abut duddam ta-addunyah mano
kinnik kaak iyyen.

73. Diggah nanu ninni Rabbil
neemeneeh, kay farmoyta
nummasneh dambitte neh cabaah
baabak nee elle dirkisseeh aba itteh
nee edde amrissem neh cabamkeh,
Yalli kay amri oggole marah

galtô maqaaneh kok yayseeh, kay
amri cineeh kaal koroosite marah
digaalâ raagah kok gibiduk raaqa
kaak itte baababa.

74. Diggah usuk umeynah (korosta
kinnuk) anuk isi Rabbil yamaate
num, toysa diggah usuk jahannam
girah digaala leeh, tet addal
marabaay satta le mano mali.

75. Kaadu nummah isi Rabbih gari
meqe taamoomi abbaasiteeh
moomintuh yamaate num, toysa
too mari Yallih xaqul fayya itta
arooca le.

76. woh elle loonum, qadni deqsitta
jannootay weeqaytitte guba kak
gexxa kinni, usun tet addal waarak.
Woo galto Yallak geytam isi
nafsi umaanee kee koroosannuk
saytunnoyseeh Yallih amri oggole
mara.

77. Nanu nummah Muusal wacyi
oobisneh Yi-naqoosa masri deqsitta
baaxok barat kuulusaay bad keenih
isi caxxat atuk badat kafin giti
keenih yawqemkeh, Firqawnaa
kee kay qandeh eleeliyyak
mamceesitinaay, badal xuumiyyak
mameesitin iyyaanamal.

78. Tokkel Nabii Muusa israa-iil xaylo
barat kuuluseeh badat yewqe gital
ken tabseh, tokkel firqawni isi
qande luk ken katayeeh, baddi leek
ken buultem ken buulteeh lee inkih
ken tunxuqe Muusaa kee Muusâ
mari naggooweek gamadal.

79. Kaadu firqawni isi mara
makkoyseeh koroosannu keenit
bilqiseeh cakki gital tirri ken
mahanna.

80. Kee israa-iil xayloy kassita,
nummah sin qaduwwik sin
naggosneeh, Tuur deqsitta qalek
migdi tattabal Nabii Muusâ luk
sin xagnisne Tawraat deqsita kitab
siinil oobisnamkeh, Kaadu Manni
deqsittaamay malab innah tanii kee
Salwa deqsita haadaytuy cadó kak
meqe siinil oobisne.

81. Israa-iil xayloy Rizqhik siinih
neceemik calaalik taniimiy meqe
akumaay, calaali cabtaanaah
caraamu takmeeniih Yallih niqmat
tangaddeenimit caddok matatrina,
tohul Yi-naqbi siinil oobeleeh, Yi-
nagbi elle ooba mari toysa nummah
girat radeeh finqiteh.

82. Kaadu diggah anu koroosannuu
kee dambik yol gaceeh yoo
nummayseeh, meqe taama
abbaasiteeh, wohuk lakal tirri
iyye numuh kaxxam dambi cabé
kinniyo iyye Yalli.

83. Kaadu Muusaw ku-marak maca
koo tiysissikeeh ken wadirit cabak?

84. Nabii Muusa: usun ah keeni yok
maxeeron yi-raatal yaniniih, anu
koo fan isissike yi-Rabbow atu yoo
takcinemkeh iyye.
85. Yalli Nabii Muusak iyyeh: toysa
diggah nanu ku-mara mangassa
(beqera) yaqbudeenimil ken
mokkorre (niqiyyire) atu keenik
gexxeek lakal, kaadu diggah
Saamiriyyi deqsita num tirtô gitak
ken hoxseh.

86. Tokkel Nabii Muusa isi marâ fanah
kaxxa naqabuu kee rooka luk gace,
yi-maraw sin Rabbi meqe xagnah
sin xagniseh manannaa tawraat
siinil oobisuwaamal, xagni wakti
siinil yexxeere innaa, hinnak abten
uma taamal sin Rabbik naqbi
siinil oobam faxxeenii, yi-xagna
makteeniih mangassa tuqbudeenii?
keenik iyye.

87. Muusâ mari Muusaw ku-xagna
ninni duddaa kee ninni dooritih
mamakinnino, kaadu kinnih
immay firqawni marih bilak qilsim
nukkuqeeh, girâ boodot tet qidne,
tonnaah Saamiriyyi jibriil farasih
raatih burtay luk suge edde qide
iyyen.

88. Tokkel saamiriyyi woo bilay
dahabak tanik mangassay xagarley
laahi innah anqaxa keenih bicseeh
yeyyeeqe, tokkel mariiy marak
ah sin Yallaay Muusa Yallay usuk
akkel kaa hawweeneeh tuur deqsitta
qalel kaa gurrusak usuk yamaateh
gide kaa uqbuda sittak iyyen.

89. A-mangassa yaqbude mari usuk
keenî luk yaabe waah maxcok tu-
keenil gacse waah umaanee kee
tuxxiqik tu-keenih orbise waam
mayablaanaa?
90. Kaadu nummah Nabii Haaruun,
Nabii Muusa gacak naharat: yi-
maraw cagalah isin ama mangassat
abtan Qibaadal mokkorimteenih,
diggah sin Rabbi Racmaanak,
toysa yoo kataataay, yi-amri oggola
keenik iyye.

91. Keenik mangassa taqbudo nanu
mangassi Qibaadak makatnaay
macabna, Muusa nel gacca iyyam
fanah kaak itte.

92. Nabii Muusa gace waqdi isi
toobokoyta Haaruunuk: Haaruunow
sinam diinik makkootteeh
mangassa tuqbudem tuble waqdi
maca koo waassee iyye,

93. Ken cabba hayteh macah yoo
kataate waytee? Anu koo elle
amriseemik yi-amri cintee?

94. Nabii Haaruun isi toobokoyta
Nabii Muusak: yi-inah baxaw
yi-deben mabbaxinaay yi-amo
mabbaxin diggah atu israa-

iil xaylô fan baxisseeh yi-
farrintu madacrisinnitooy yoo
makataatinnito ittaamak meesite
kaak iyye.

95. Nabii Muusa saamiriyyik; kee
saamiriyyow ku-caagid macaay
uma taamat maca koo asisseeh
kaak iyye.

96. Saamiriyyi:anu usun ableweenim
(jibriil kinnuk) uble iyye, tokkel
jibriil farasih raatih burtak
kumbuuqo kumbuqqu heeh bilal
tet qambiseeh mangassa teetik.
bicse, kaadu too waqdi mangassi
kah anqaxa innah anqaxe, tonnaah
yi-nafsi umaane yot bilqiseeh yot
yeymeeqeh.

97. Nabii Muusa saamiriyyik:tokkel
atu ni fanak gexaay diggah
addunyâ manol kok digaala
yoo gabah maxagina sin
gabah maxagak ittam lito
kol xayyoowam faxa marak,
Kaadu diggah atu Qhiyaamâ
saaku kot takku wayta digaalah
xaganay Yalli kok Raaqise
sinni lito, Kaadu ku-Yallay
qibaadah amol kak daffeyak
asak sugte waggaasit, diggah kaa
carrisennooh tohuk lakat gombod
tikki iyya waqdi badat rifiyyah
kaa rifenno kaak iyye.

98. Sinaamey cagalah sin Rabbi
Yallay kaak sa cakkil yaqbuden
Yalli kak aneewaa kinni, kaadu
kay ixxiga ummaanim duddeeh
maroh edde tan.

99. Nabiyow Nabii Muusaa
kee firqawni xaagu kol kah
maaqne innah, nummah keenik
kalah taturru itte ummattah
xaagittek xaagu kol maaqnah
ku-nabuwwannuk asta takkeeh
moominiinih kassis takkemkeh,
kaadu nummah Ni-xaquk yan
Qhuraan koh necee kassita marah
kassis yakkemkeh.

100. Ama Qhuraanat derre cabeeh kaa
nummayse weeh kaal taniimil
taamite wee num toysa diggah
usuk Qhiyaamah ayro qilsi dambi
quukak yamaate, isi Rabbih xaqu.

101. Usun Woo dambih jahannam giral
waarak, kaadu woo qilsi dambih
Quukiyyi manxu uma quukaay
keenih yakkem Qhiyaamah ayro.

102. Nammey haytô baanta fuxsunta
ayroy Qhiyaamah ayro kinni
umeynitik intiita bulcinuk,
foocitte keenik datuk, kobxissi
ken hayneh soolô ballaaqå fanah
ken beyna too ayro.

103. Usun sittin fanal caalih yaabak:
addunyâ manol tabna ayrok-sa
sugteenim manton ittak iyyan.

104. Nanu usun ittak iyyaanam
naaxigeh, keenik ixxigah yayseeh
kasah yayse num inki ayrok-sa
sugteenim manton keenik iyya
waqdi.

105. Nabiyow ku-marak koo
dirabboyse mari Qhiyaamah
ayro qaleela takku waytam, koo
essera yi-Rabbi buluulusiyyah tet
buluulusaah caacayat tet ruubaah
foyya tet aba keenik ixxic.

106. Tokkel Yalli massowta baaxoy
saytuttuciniy tu-elle aabuke
waytah tet caba.

107. Teetil makookaa kee fayyaa kee
Rammak tu teetil matabla.

108. Woo ayroy Qhiyaamah ayro
kinni sinam seecê xongolo
katattaah, xongolok makot
magexan xongoloola Racmaan
kinni Rabbih Ramma itta, tokkel
tutuccak -sa teetik taabbem
mantu.

109. Woo ayro Shafaaqatta abah yan
numih Shafaaqatta numuh tu-
maxiqta Racmaan kinni Rabbi
Shafaaqatta kah abaanamih
idini kah yeceeh Yalli maxco
kak yikcineeh oggole numuh
(moomintu kinnuk) aba kaa akke
waytek.

110. Yalli sinaamak akeerâ caagiidak
foocal keenik tanim yaaxigeeh
addunyâ caagiidak wadiril keenik
tanim yaaxigeh, kaadu kay ginoh
ixxiga maroh kaat magacta.

111. Ginô foocitte inkih Rammitteh,
nuwwiih inkinnah rabewaah isi
ginô caagiidal sooloh yan Rabbih,
nummah kay ginok addunyal
agleyta kaat hee num kasaariteh
Qhiyaamah ayro.

112. Kaadu meqe taamoomi abbaasite
num usuk yeemene numuh
anuk, toysa dulmih umaane kaal
ossimtaah, abe maqaane kaak
daggoysimtaamak mameesita.

113. Kaadu tonnaah Nabiyow
meqe xaganaa kee meesisso
edde tan aayoota kah oobisne
innah qarab afat yan Qhuraan
kol oobisne, kaadu kay addal
meesisso baxxaqisneeh
gacaagacisneh sinni Rabbik
meesitaanamkeh, hinnay Qhuraan
kassis keenih yaqusbuseeh elle
kaskasoowaanamkeh.
114. Yalli fayya iyyeeh saytunnooweh
kaa ceele waytaamak, usuk diggah
cakķi amoytay digaalaa kee
galto gabat kak tani kinni, kaadu
Nabiyow wacyih kol oobisne
Qhuraan jibriil kol yakriye
waqdi kiryat kak maqataatakin
usuk gaba kalak naharat, kaadu
yi-Rabbow atu yoo barisseemit
ixxiga yoh osis ixxic kaak iyye
Yalli.

115. Nummah Nabii Mucammadow
Nabii Aadam farrinneeh kaa
amrisneh caxak yakmek duma,
teetik akme waamah, tokkel usuk
too farrimtu hawweeneeh, kaa kak
waasneemik diggaa kee sabri kaal
magennino.

116. Kaadu Nabiyow cus: malaykak
Aadamah kummaata (sujuuduh)
inne waqdi konnabah, tokkel
malayka oggolteeh kummatteh
takkay immay iblis kummaatiyya
cineh.

117. Tokkel : Aadamow diggah
ama ibliis koo kee ku-barrak
naqboytak kaak daccarsimaay
usuk sin nammay jannatak
ayyaaqewaay, tohul atu jannatak
tewqek Rizqhi (Quusi) gurantot
taqbettooh assammetto kaak inne.

118. Diggah Aadamow ama jannatih
addal qulule waytaah qarrade
waytam lito.

119. Kaadu diggah atu tet addal
bakaare waytaah ayrite waytam
lito.
120. Tokkel sheetan Aadamal waswasa
yekke:waar caxay yokme num
kak waaraa kee reeday ambaxe
wayta koh ascassoo Aadamow
kaak iyye?

121. Tokkel Aadam kee cawwa Yalli
ken kak waaseh yan caxak
yokmeeniih ken qawrat keenih
yumbulleeh jannatti cooxih
ayyuufa sinni qawratat kafsen,
kaadu Aadam isi Rabbih Amri
cineeh kaa kak waasen caxah
makmot makkooteh.

122. Tohuk lakal kay Rabbi kaa
dooriteeh kaa xayyoyseh, tokkel
toobat kaak oggoleeh tirri kaa hee.

123. Yalli Aadam kee cawwak sin
nammay ibliis luk jannatak
inkih baaxô fanah ooba iyye gari
siinik garuh naqboytiitih anuk,
tokkel yok tirto siinih temeetek,
toysa yi-tirto siinik kataate num
addunyal gitak mahoxaay akeeral
uma numuy digaalat yassamme
mayakka.

124. Kaadu yi-Qhuraanay kaa elle
kassiisat derre cabe num, toysa
diggah usuk ceya-le manoy nafsi
kaak edde ceyta-le addunyal,
kaadu Qhiyaamah ayro inti malih
anuk kaa ugusna.

125. Qhuraanat derre cabe num yi
Rabbow inti malih macah yoo
ugussee? Nummah anu addunyal
inti le numuh sugek iyye.
126. Yalli : tonnaah inti malih koo
ugseeh caagid tamanna, Ni-
aayootay baxxaqqa ittey koh
temeete hawwenteemih sabbatah,
kaadu tonnaah atu asaaku giral
hawwensinta kaak iyye.

127. Kaadu tamannah tan digaalal
galatna dambit caddok tatreeh
addunyal isi Rabbih aayoota
nummayse wee num, kaadu
akeerâ digaala qansaruh gibdiih
Raagah fulak raqta.

128. Nabiyow makki korosuh cakkķi
giti baxxaqqa maxaccoo? keenik
duma warrayte horaarik maggom
finqisneemil usun ken dabooqah
addal gexak, diggah tohut astooti
tan qaafiyatah yan kasay umaanek
ken raaqisa le marah.

129. Digaala keenik wadirrowtaamah
ku-Rabbik tookome qangaraa
kee muggaqsime wakti suge
wannay digaala addunyal elle
ken tabbixem raqluk mananna
koroositeenimih sabbatah.

130. Toysa Nabiyow koros kok ittaah
koo edde weelossu haytaamal
(woh baabaay, diraabaay .......)
isbir, kaadu Nabiyow ku Rabbi
saytunnoysak faylis ayro tawqek
dumaay ayro kortak duma (subci
salat kee qasri salat kinnuk) kaadu
barti saaqootaay (qishâ salat
kinnuk) laqoh exaaxit (dohrii
kee magrib salat kinnuk) kaa
saytunnos ama taamal galatintaah
edde leeddamkeh.
131. Nabiyow ama koros kee ken
celli haa mara addunyâ manoh
qaxmaqaanek maggoomuy ken
edde hatkisnê fanah isi namma
inti maruubinaay mawaktin,
amahat ken kah hatkisnem ken
edde mokkorramkeh iyyaanama
ama gaba kalta niqmootak
jannatal ku-Rabbih rizqhi aysuk
raaqaah raagah fulak raaqa.

132. Kaadu Nabiyow ku-buxah maraa
kee koo nummayse mara salaatah
amrisaay salat abtaamal isbir
ku-rizqhii kee ku buxah marih
rizqhi koo messerra nanu sin
narzuqheeh nanu siinih nacee
ikkal, addunyaa kee akeeral
ellecabô maqaane lem Yallak
meesita mara.

133. Koros Mucammad {zza
: isi Rabbik kay nabuwwanni
numma kinnim tascasse asta neh
macah baahe waa itte? hinnak
A-Qhuraanih addal naharsi
ambiyal obte kitoobah addal
tanim nummassa baxxaqqa keenih
mamattoo?

134. Kaadu nanu diggah ama makki
koros farmoyta keenih rubnaah
kitab keenil oobisnak duma
digaalat ken finqisinninoy ni-
Rabbow farmoyta nee fan macah
ruube waytee? girah addal
naqunxeeh wacarriynak duma ku-
aayoota kataatak nenek axcuk ten.
135. Nabiyow ama korosuk: nee kee
siinik kulli mari balaa kee musiiba
mariiy marah nek qambaalaah,
nee kee siinik kulli mari mayso
isih Qambaalitak, toysa ellecaboh
tu edde cabta ikke qambaalita,
tokkel nee kee siinik massa-le
gital yan maraa kee nee kee siinik
cakki gital tirri iyye mara xayi
waktih (Qhiyaamah ayro kinnuk)
addat aaxigetton keenik ixxic.


1. Sinam taamak tatrusseemik cisab
keenik edde aban uddur (wakti)
keenih xayyooweh, usun (koros
kinnuk) ken qambaltaamak garcit
anuk, ken kah seecaanamat derre
cabak.

2. Yalli qusbuk keenil oobisaah
yamaate Qhuraanay kas keenih
yacee mayan, usuk keenil oobe kaa
tekkek usun digir kee anqasak sa
kaa kah ankacsaanam malon.

3. Qhuraanak sorkocobbaxitte keenik
garcii kee agxet anuk, daalimiinih
yan mari (koros kinnuk) garay
qellisak, ama Mucammad sin innah
yan seehadaytu akke waytek kalah
kah yanim malik usuk Qhuraanak
luk yemeetem baabak isin baabâ
fanah mannal tamaateeniih katattan,
isin baab kinnim kaak abaluk iyyen.

4. Nabii keenik iyyeh; yi-Rabbi
qaran kee baaxól maxcók ixxicci
iyyaanam yaaxigeh, kaadu Usuk
sin maxcooca yaabbi, sin abtoota
yaaxigi.

5. Wonna hinnay wohuk kalah
koros Qhuraan tengeddeh,
usuk tengeggele soonoonâ kal
Yallih yab hinna iyyen, wonna
hinnay Mucammad diraabah
kaa ginnaasitê kal usuk wacyi
hinna iyyen, wonna hinnay usuk
(Mucammad kinnuk) gad-abé
iyyen, toysa usuk kaa nummasnam
nek faxek astá neh baahay, dumi
farmoytit tambullee astooti luk kah
temeete innah.

6. Makki korosuk naharat hebeltô
magaalah maray esseren astooti
kah baaheeni maamaninnaay nanu
ken bayisnehik usun esseran astooti
keenih bahnek ama koros maay
aaminele.

7. Kaadu Nabii Mucammadow kok
naharat hebeltô farmoyta seehadâ
fanah maruubinnino seehadak
wacyi elle oobisne labhay ken
fanah rubne akke waytek, toysa
makkķki korosey siinik duma kitab
elle oobe marak ixxiga-le mara
essera isin woh aaxigewaa mara
tekkeenik.

8. Kaadu woo farmoytiitiy kok duma
seehadâ fanah rubne xagar maaqó
kak faxewaah akmewaa mara ken
maabinninooy seehadah innaah
akamuk aaqabuk sugen, kaadu
usun addunyal rabewaah waara
marah masuginnon.

9. Tohuk lakat ambiyah xagana
duudusneh ken kee Ni naqoosak
keenil yeemene marak ninnih
fanna mara digaalak naggosnaamal,
tokkel ken kee moominiinik ken
kataate mara naggosneh, kaadu
koroosannuu kee umaanet caddok
tatre mara finqisneh.
10. Nummah Qhuraan kitaabay
addunyaa kee akeeral nabna siinik
edde tani siinih oobisnek, elle
makas-kassowtaanaa?

11. Kaadu makina magaalah mara
finqisneeh koroosannut isi nafsi
yudlumeh suge marak !kaadu
keenik lakat aka mara ginne keenik
kalah.

12. Tokkel Ni-gibdi digaalá sinnil
oobah yablen waqdi, usun too
waqdi teetik kudeenih teetik
yassaqqoonuwaanam akkaluk.

13. Too waqdi Malayka keenik ittah:
makudinay edde sugten temqoo
kee sinni dabooqah gaca sin
addunyak tul esserimtaanamkeh.

14. Koros nee gee finqaaw! Diggah
nanu ninni nafsi koroosannut
yudlume marah sugne itta.

15. Tokkel too maxcol sinni
abaaraanaah, tet gacan-
gacsaanamak makatinnon,
yirgiqeeniih orbisen buqreh (darqi
kinnuk) inna ken abba haynam
fanah, rabeeh bargeeh angoyyi
sinni mara ken abne.

16. Kaadu qaran kee baaxooy, ken
nammayih fanal tanim digirih
magininnino.

17. Barraa kee xaylo haysitnam
fannaamal Ninni garik ken
haysitak nen, Nanu woh abá
hinnino woh Nee ceele waytaamih
sabbatah.
18. Wonna hinnay, cakki deedalal
qambisnaah kaa baysaah usuk
too waqdi kataah bayah, korosey
akeeral gibdi digaala liton sin
Rabbi ceele waytaamat kaa
weelossaanamih sabbatah.

19. Kaadu Qaranwaa kee baaxól tanim
inkih Yalli-le, kaadu Malaykak
Kay xaqul yan mari Kay qibaadak
makaxxa-mariinitaay, mataqba
(manakura).

20. Usun (malayka kinnuk) baraay,
laqó Yalla saytunnoysaanaah
mataqbaanaay mataanan.

21. Hinnak ama koros tu-xiqe wayta
Yallitte baaxok haysittaah is rabtem
taynuwweeh ugussaa? Aleey
muugussa.

22. Qaranwaa kee baaxól Yallak kalah
yallitte aninnay, ken nammay
bayak yen, tokkel Qarshi Rabbi
usun Ķaa edde weelossu haanamak
saytunih.

23. Yalli isi ginok abeh yaniimik
messerima, abeenimik usun
esserimaanâ kal.

24. Hinnak A-koros Yallak kalah
Yallitte haysittee? Nabiyow
ittaanamal sumaq baaha keenik
ixxic, A-yolluk yan kitaabaay
(Qhuraan kinnuk), yok duma Yallih
farmoytiitil obte kitoobal Yallat
agleyta haanamih sumaq mayanak,
Wonna hinnay keenik maggo mari
cakki mayaaxiga usun cakkit derre
cabaanaah kaa yangaddeenih ikkal.
25. Nabiyow kok duma hebeltô
farmoyta maruubinnino
farmoytiitik, wacyi kaal oobisna
nee akke waytek, diggah
yok-sa Qibaada cakkisita
Yalli aneewaamal, toysa yoo
inkittoysaay Qibaada yoh caglisa
iyyaanamal ken rubne.

26. Koros Racmaan kinni Rabbi xaylo
haysite itte, Malayka Kay say-xayló
axcuk, Yalli tohuk saytunnooweh,
wonna hinna usun (Malayka
kinnuk) Yallih naqoosay Yalli
yessekexxee kinni.

27. Usun (malayka kinnuk) Yallak
maxcó mayaakumaanaay, usun
Kay amril taamitan.

28. Malaykâ taamoomik hebeltô
taama matakka, abeenim kee
aboonuwaanam inkih Yalli
keenik yaaxige Ķaa akke
waytek, kaadu Qhiyaamah ayró
shafaaqatta numuh mayakkan
Yalli shafaaqattat kak leedaah kah
oggola mara (moominiin kinnuk)
akke waytek, kaadu usun Kay
meesih Kay amri cinaanamak
cibbarsimaah meesita mara kinnon.

29. Kaadu diggah anu Yalla kinniyo
Yallak fuxxih keenik (malayka
kinnuk) iyya num, toysa too
num Jahannam giral kaa galatna,
tonnaah daalimiinih yan mara
(koros kinnuk) tamannah tan
galtóh galatna.
30. Kaadu koroositeh yan mari
diggah Qaranwaa kee baaxó ittat
kafimih sugteeh, ken nammay
ittak baxisnem mayablaanaay
mayaaxigaanaa? Kaadu ummaan
iimiy rooci eelli hayta leek abneeh,
lee keenik manô sabab abne,
ah-abaluk usun Yallih dudda
manummaysaanaa? Qibaada kaah
caglisak.

31. Kaadu baaxô bagul xiikooluh tan
qaleelá hayne ken tasgayyeemik,
kaadu farakka-le gitittey adda kak
gexaana teetil hayne, faxan rike
edde yaafoonuh.

32. Kaadu Qaran baaxóh amô tabsa
abneeh, usuk daccarsimaah
maradaay sheetoona adda kaak
matabta, kaadu usun (koros
kinnuk) Qaran astootit derre caban
(ayróoy, alsáay, cutuuka kinnuk).

33. Kaadu Yalla kinni bar kee laqóoy,
ayróo kee alsá gintem, ummaan tii
keenik isi maroh addat giirisa.

34. Nabiyow kok duma faxe
seehadaytuh addunyal waaram
maabinnino, atu rabtek toysa usun
waare loonuu?

35. Ummaan nafsi raba tammoysele!
Umaanée (gibdaabina kinnuk)
kee maqaanél (niqmoota kinnuk)
mokkoroh (aqayyaare kinnuk) sin
mokkorennooh, cisab kee galtóh
Nee fanah gacsimetton.

36. Nabiyow koroosite mari koo
yable waqdi, anqasak sa koo
kah haysitam mali, a-numuu,
sin yallittet yabtaah qaytimtam
sittak axcuk, usun Racmaan kinni
Rabbih xagar-xagol koroosite
marah anuk.

37. Seehadayti qataatakok ginniimeeh,
ummaanimit Qataataka, yi-astooti
sin aybulleeyyok, Yi-digaalat
maqataatakina siinih tamaatek
dumal.

38. Kaadu koros anqasah,
Mucammadow nee kah xagnissa
digaalá maa-waqadiiy, koo kee kol
yeemene mari numma yacee mara
tekkeenik iyyan.

39. Koroosite mari sinni foocittee kee
sinni xiironwak girá waasaanam
duudewaan waqdi, aaxiginnoonuy
digaala assaxaaruk manannon,
Kaadu usun Yallih digaalak
cateynay ken cata malon.

40. Wonna hinnay Qhiyaamá garciik
(hurubbaak) keenit tamaateeh,
ken wariggissaah kaxxam
Qabaxxaagitaanaah baditaanah,
tokkel sinni nafsik digaala
gutqaanam maduudaanaay
woo saaku dagoh gide ken
mawaddiroysan yatoobeenimkeh.

41. Nummah Nabiyow a-koros
kol anqassek kok duma rubne
farmoytit ken ummatta keenil
anqasseh, tokkel woo farmoytiitil
keenik anqasak suge maral elle
anqasak sugen digaalá keenil
obteeh ken maraasiyteh.

42. Nabiyow ama korosuk bar kee laqó
Racmaan kinni Rabbih digaalak
iyyi sin dacrisaah usuk woo
digaala siinil oobisam faxek keenik
ixxic, wonna hinnay usun sinni
Rabbih Qhuraan kee kassiisit derre
caban.

43. Hinnak Ni-digaalak ken catta
yallitte maay lon nek kalah? diggah
ken yallitte Ni digaalak sinni nafsih
cato yakkeenim maduudan, kaadu
usun (koros kinnuk) Ni-digaalak
sinni waddaah cattam malon.

44. Wonna hinnay ama koros kee ken
abbobti hatkisneh, maaluu kee
xaylooy, qumri xexxar keenih
neceemih sabbatah.Diggah Nanu
ken baaxót namaateeh, tet derfaafik
daggosnam mayablaanaa? Woo
baaxooxah mari islaamaninnot
aban culimil, maysó-le keeninnaa?
Aleey, Nabii kee kay kataysiisi iisá
lem.

45. Nabiyow sinaamak cagalah anu
Yallih digaalak sin edde meesiisam
Yallak wacyih yol oobe Qhuraana
ixxic:kinnih immay kaadu ayti-
maleelá keenih aban seecó kah
aabbe wayta innah ama koros
Qhuraanak keenil yakriyeenim
cubbi edde yan ankactuh
mankacsaanaay edde mayantifiqan
ken edde meesiisan waqdi.

46. Kaadu Nabiyow koros ku-Rabbih
digaalak dagom ken xagtek, nee
gee finqgaaw! Diggah nanu ninni
nafsi koroosannut yudlume marah
sugne axcelon.
47. Yalli Qhiyaamah ayró qadli
miidanwa oobisna seehadâ taama
teetil miidaanisnamkeh iyye,
tokkel too ayro hebeltô nafsi tul
mayandulluma ken taamak kardal
(masangaleh caxah cabbat kinnuk)
cabbatih gide Qilsak lem takke way
tet bahnah ken elle galatnuh, nanu
Ni naqoosah taamah fokkaaqoo
kee cisab dudnaah diggi hayna.

48. Nummah Nabii Muusaa kee Nabii
Haaruunuh cakkii kee baatil ittak
baxsaah, tirri elle iyyan noorii kee
Yallak meesita marah kassis yakke
kitab (tawraat kinnuk) necee axcuk
xiibita Yalli.

49. Usun able kal sinni Rabbik
meesita mara kinnon, kaadu usun
Qhiyaamah ayróh gibdaabinaa kee
digaalak meesitaanaah qaraarakan.

50. Amah Yalli isi farmoytal oobise
Qhuraanay kassita marah kassit
yakkey kayri kak maggo kinnik,
isin kaa tangaddeeniih, kaa
waagissaanaa?

51. Kaadu nummah Yalli xiibitak
Nabii Ibraahimih Qunxa mariinol
kay tirtoy sinam fan kak seeca
kaah necee, Nabii Muusaa kee
Nabii Haaruunuk duma, kaadu
nanu usuk woh cakkisitam
aaxaguk sugne iyye.

52. Nabii Mucammadow cusey Nabii
Ibraahim isi abbaa kee isi marak:
ah macâ numtinwwellitteey
bicsitteeniih isin Qibaadah amol
kak daffeytaanam keenik iyye
waqdi.

53. Ni-abbobti tet aqbudak neh
sugteeh, ken katayyuh tet yaqbude
mara kinnino kaak iyyen.

54. Nabii Ibraahim Yallal siinih xiibita
immay nummah sin kee sin abbobti
inkih ama numtin-wellittet abten
qibaadat baxxaqqa itta makoo
kee baditit sugten cakkik abten
xexxaarat keenik iyye.

55. A-edde yabta yaabay neh bahte
nummannaa, hinnnay atu digir kee
anqasah yaaba marih numuy iyyam
aaxige waa kinnitoo? Kaak iyyen.

56. Nabii Ibraahim wonna hinnay usuk
sin Rabbiiy qaranwaa kee baaxô
Rabbiy ken giney qibaada cakkisita
kinni, kaadu ama anu siinik axceh
aniimil sumaaqitah yan marak
numuk teyna kinniyo keenik iyye.

57. Nabii Ibraahim Yallal siinih xiibita
immay ama sin numtinwwellitteh
uma malah malseyyooh tet
aggileyyo isin tet garik gexxaanaah
derre cabba haytan waqdi keenik
iyye.

58. Tokkel Nabii Ibraahim ken
numtiwwellitte yiggileeh
kitiifoonuh hayya hee teetik kaxxa
numtinwwellu akke waytek, kaal
gacaanaah kaa esseraanamkeh.

59., Usun sinni Qiidik gaceeniih,
ken Yallitte tiddigilleeh
buruurukumtem yublen waqdi,
itta essarak: ni-yallittek ah abtem
miyyaay, diggah usuk daalimiinih
yan marih numuk tanih tanik
iyyen.

60. Nabii Ibraahim ken yallitte
yaggaluwaamah xiibitah kaa
yuble mari, Ibraahim kak iyyan
furraynuy ken qaybisaah ken xaafa
noobbe iyyen.

61. Ken abbobti, Ibraahim sinam
foocah kaa baaha iyyen iyyeemil
kaal sumaaqitaanaah wohul kaat
takke digaala yableeniggidah
iyyen.

62. Ibraahim baaheenih kaa esserak:
Ibraahimow ni-yallittek ah abtem
koonnaa kaak iyyen?

63. Nabii Ibraahim wonna hinnay ama
keenik kaxxa yaalo ken yiggileeh
usuk abek ken yiggile mara ken
essera usun yaaba mara yekkeenik
keenik iyye.

64. Tokkel sinni nafsî fanah gaceeniih
cubbussu heen waqdi, makot
yaniinim sinnik yubleenih, diggah
daalimiinih yan mari siini yaabe
waytam taqbuden waqqdi sittak
iyyen.

65. Tohuk lakal qinaadii (cirdii) kee
kaxxamariinoh deedalâ fanah
yenkeleeleben (amô tulluh)
nummah Ibraahimow a-mari yaabe
waam teexegehik mannal ken
esserroo kaak iyyen.
66. Tokkel Nabii Ibraahim Yallak
kalah tu-siinih xiqewaytaah, tu-
siinik kalewaytam taqbudeenii
keenik iyye?

67. Uf! Sin kee sin yallittey Yallak
kalah taqbudeenik, tokkel edde
tanin uma taama ixiggi hayteenih
makas-kassowtaanaa? Keenik iyye.

68. Ilyyaanam weeniih, cakki keenil
soole waqdi, Ibraahim girat
carrisaay, sinni Yallitte qokola
nummah tet cataah, woh aba mara
tekkeenik sittak iyyen.

69. Tokkel kaxxa girá urseeniih Nabii
Ibraahim teetit qambisen, Yalli isi
farmoyta catak girâ luk yaabeh:
giray Ibraahimil xabcaa kee
nagaynan tik teetik inne iyye yalli,
tokkel gira kaa macarrisinnaay adá
kaa maabinna.

70. Kaadu Nabii Ibraahimih uma-
malah malseeniih kaa Qidaanam
faxeeniih, ken uma mala
bayisneeh kasaarite mara ken abne
iyye Yalli.

71. Kaadu Nabii Ibraahim kee Nabii
Luutuy kaal yeemene naggosneeh,
Qiraaqh deqsitta Baaxok seehadah
barkattosne baaxô fanah ken
neyyeeqe (Shaam Baaxo kinnuk).

72. Kaadu Nabii Ibraahimih Iscaaqh
deqsita baxa kaah necee, kaadu
iscaaqhak yaq-qhuub deqsita baxa
ossantinah kaah neceeh, inkih
meqe mara ken abne (ambiya ken
abne).
73. Kaadu usun diinil kataatan maray
Ni-diinî fanah sinam seecaah tirri
haa ken abne, kaadu meqe taama
abaanaah Salat Soolisaanaah
abaanaah Zaka yaceenimih wacyi
keenil oobisneeh ken amrisne,
kaadu Ni amri oggolaah Qibaada
neh caglisa marah sugen.

74. Kaadu Nabii Luutuh
nubuwwannuu kee ixxiga neceeh,
uma taamoomi abak suge magaalah
mara edde finqisne digaalak kaa
naggosneh, Diggah usun uma
maray Yallih amrik yewqeh suge
mara kinnon.

75. Kaadu Ninni Racmatat kaa
culusne kay maral obte digaalak
kaa Naggosneemil, diggah usuk
Ni-naqoosak meqe marih numuh
sugeemih sabbatah.

76. Kaadu A- Nabiyow cusey! Nabii
Nuuc, Nabii Ibraahim kee Nabii
luutuk naharat isi Rabbih seeceeh,
isi mara abaare waqdi, tokkel
keenit abe abaaró Yalli kaak
oggolleeh, kaa kee kaal yeemene
mara kaxxa gibdaabinay (maggo
leet aben xuumiyya kinnuk) kaa
cine mari edde finqitek naggosneh
iyye Yalli.

77. Kaadu Ni-astooti dirabboyse marak
kaa catneeh, qokol kaah nekke,
diggah usun uma marah sugeeniih,
inkih leet ken xuumusne num
keenik raaqe kal.
78. Kaadu A- Nabiyow Nabii Daawuud
kee kay baxa Nabii Suleymaan
sinam wadar kee illi Bar cayrarih
gexxeeh marin buqre(zarqi kinnuk)
tokme waqdi, usun woo waqdi
aben mekla cusey, kaadu nanu kulli
num keenik abe meklat edde sugne
iyye Yalli.

79. Tokkel too meklal namma
marah meqem edde tanim Nabii
suleymaan geysisneeh, ummaan
numuh keenik (Nabii Daawuud
kee Nabii Suleymaan kinnuk)
nubuwwannuu kee ixxiga
necee, Kaadu Nabii Daawuuduh
Ninni guneh Qaleelaa kee
haadá kaah qanne, usuk Yalla
saytunnoysa waqdi kaa luk
saytunnoysaanamkeh, kaadu nanu
woh abnaamah dudda lino iyye
Yalli.

80. Kaadu Nabii Daawuud qebti
waqdi sartan siinih yakke birtak
bicsan duruuqih bicsa kaa barisne,
qebti waqdi qaduwwi silaacak sin
dacrissamkeh, isin Yallih niqmat
faatittaanah innaa?

81. Kaadu Nabii Suleymaanah
hawwug iyya caacay kaah Qanne
usuk (caacay kinnuk) maqaaneena
elle barkattosne baaxô (Shaam
Baaxo kinnuk) fanah kaa kee kaal
luk yan mara yakkuqeeh gexa
kay amrih, Kaadu nanu kullim
naaxigeeh, nixxigga ummaan iimit
maroh tan iyye Yalli.
82. Kaadu Sheetoonak badat kaah
kumtaah usuk faxam kaah
yayyaaqe mari yan, kaadu wohuk
kalah aka taamoomi (xisoosaa
kee wohuk kalah tanim kinnuk)
aba mari keenik yan, kaadu kay
amrik yawqeeniih aben taama
baysaanamak nanu ken kaah
dacrisna iyye Yalli.

83. Kaadu A- Nabiyow cus Ni-naqsi
Nabii Ayyuub isi Rabbih seceeh,
kallace waqdi, diggah biyak kee
gibdaabini yoo geeh, atu nacror
leemik nacrooruh Yayse Rabbi
kinnito axcuk.

84. Tokkel dooqa kaak oggolleeh
biyak kee gibdaabinak kaat tanim
fayya kaak hayne, Kaadu kay
barraay, kay maaluu kee kay xaylo
kaah gacisne, kaadu ken innah
tanim keenî luk kaah necee, woh
Ni xaquk yanih yan nacruuruvy,
qibaada abáh kassiisi.

85. Kaadu A- Nabiyow ku-marah cus:
Nabii Ismaaqiliiy, Nabii Idriis kee
dalkifli, ama ambiya inkih Yallih
taaqatal yisbire marat tan.

86. Kaadu Ni-Racmatat ken culusne
Ni-taaqatal yisbireenimih sabbatah,
diggah usun meqe marih loowot
yanin.

87. Kaadu A-Nabiyow cus: Nuun
deqsita kullumtih kataysa Nabii
Yuunus isi marah naqabuluk gexe
waqdi, kaa cineenimih sabbatah,
tokkel nanu gibda kaal oobise
waynaah wohul isi kataate waynam
yekkeleeh, kaa mokkorreh kullumti
kaa yunxuqeemil, tokkel wonna
luk kullumti kaa yunxuqeeh
sidiica diteh addat (Barti diteey,
baddi ditee kee kullumti Bagih
dite kinnuk) anuk isi Rabbih
Seeceeh kallace kok-sa Yi-Rabbow
Qibaada cakkisita Yalli mayanaay
Atu saytunnitoh dulmii kee koo
Boolassaamak, diggah anu inni
nafsi yudlume marih loowot suge
iyyaanam axcuk.

88. Tokkel dooqa kaak oggolleeh kaa
gee gibdaabinak kaa naggosneh
kullumti baguk nuwwuk kaa
neyyeeqeemil, Kaadu wonnaah
moominiin ken yibbixe
gibdaabinak ken naggosnah.

89. Kaadu A-Nabiyow cus:Nabii
Zakariyya seeceeh isi Rabbi
kallace waqdi, Yi Rabbow baxa
sinni inkittuh yoo macabinaay
diinil yoo nagra baxa yoh acuw
axcuk, Yi Rabbow atu kayril yoo
ciggiila marak kayrih yayse Rabbi
kinnitok.

90. Tokkel dooqa kaak oggolleeh yacya
deqsita baxa kaah necee, kaadu kay
barra cal kak meqe barray xalta
kaah abne, maxalaytoh sugteek
gamadal, diggah usun maqaaneenâ
fanah yasissikeeniih ni Racmatah
sangeelak ni digaalak meesitak nee
kallaca marah sugen, kaadu usun
nek meesitaah neh rammita marah
sugen.
91. Kaadu Nabiyow cus: qimraan
baxa Maryamay isi sambó dalwak
dacrisse, tokkel Jibriil tet fanah
rubneeh, tet kamiisik moyya kak
culta ikkek ufuy fuufuseeh woo
fufto maxax teetik toofe, tokkel
Yalli woo fuftok tet baxa Nabii
Qiisa ginneeh kaal tussukuqqee
baqala aalle kalah, kaadu wohul
tet kee tet baxa Yallih dudda elle
yaaxigen kaxxa astá ken abne
ginóh.

92. Diggah sinaamey tah sin diiniy
inki diini kinniih, anu sin Rabbi
kinniyok yoo inkittoysaay dibuk
yoo uqbuda iyye Yalli.

93. Kinnih immay kaadu Sinam diinil
itta wayteeh baxambaxsimteeh
butta butta yekken, usun inkih
Qhiyaamah ayro cisab kee galtoh
nee fanah gacelon iyye Yalli.

94. Meqe taamoomi abbaasite num
usuk moomintuh anuk, toysa Yalli
kay meqe taama kaak mabaysaay,
mayangadda, diggah Nanu kay
meqe taama taktubó kinninooh
usuk isi meqe taamah galto
Qhiyaamah ayro duddaluk geele.

95. Koroosanni sabbatah finqisne
magaaloolih mari, diggah usun
addunyah gacaanam kalaataay
takkem hinna.

96. Yaajuuj kee maajuuj deqsita
marih alfenti (medmed kinnuk)
fakkiimaah kata waqdi, usun
baaxók ummaan aroocay fayya lek.
sissikuk oobaanaah fixiixan baaxô
baysah.

97. Kaadu nummâ xagni xayyooweh
(Qhiyaama ayro kinnuk), tokkel
koroosite marih intiita meesî
gibdah fuurut (huurut) kafta, kee
nee gee finqaaw! Nummah nanu
ta-ayróh taamitnaamak garcit
sugne, wonna hinnay nanu ninni
nafsi yudlume marah sugne
ambiyâ dirabboysiyyal iyyan.

98. Diggah korosey sin kee isin
yallak kalah numtin-wellittek
taqbudeenim Jahannam deqsitta
giráh bocó, sin kee ken inkih tet
arkettoonuuh culetton.

99. Ama isin Yallak kalah taqbuden
numtin-wellite numma Yallitte
akkinnay tet culak manannon, sin
kee ken inkih teetil waaretton.

100. Ama korosuy jahannam giral
diggalsimta tet addal Qansari
gibdah kaxxam iihisaanaah
sinkibo lon, usun tet addal tu-
mayaabban digaala gibday keenit
takkeh.

101. Diggah Nixxigal Nek ruftóo kee
maqaané kah warrayte mari,
Jannatti mara kinnoonumul, woo
mari girák axxeerimeleeh tet
maculan.

102. Usun (moominiin kinnuk) girâ
xongoló mayaabban, usun ken
nafsi yikcineeh faxem Jannat
addal geyak kaal waaran.
103. Qhiyaamah ayro kaxxa wariggaa
kee meesi ken (moominiin
kinnuk) marookissaay, Malayka
keenih garayta:ah sin ayróy isin
kah xagnisimak sugteeni kinni
keenik axcuk ken ayti-kumussa.

104. Nabiyow cus! yunkuttube
warkatih innah qaran
xambaqiyyah xambaqnu wayna
ayró (Qhiyaamah ayro), naharsi
ginó kaak elle qimbissi hayne
innal kaa gacisna (seehadaytu
kinnuk), toh Nek nummâ xaganay
Nel yani kinni, diggah Nanu
xagana kah haynem abaah,
duudusá kinnino iyye Yalli.

105. Nummah obsimte kitoobal
nuktubeh lawcal-macfuuzul
tunkuttubeek gamadal, “diggah
baaxó yi-naqoosay meqe tet
nagartu waytam”iyye Yalli.

106. Diggah ama Qhuraanih addal
dudda-le kassis yan Yalli keenih
madqeemil Yalla yaqbude marah.

107. Kaadu Nabiyow ginóh inkih
Racmattak-sa koo kah rubnem
mannu.

108. Nabiyow A-korosuk :cagalah
wacyik yol obsimtaah edde
rubsumem: cagalah sin Yallay
dibuk qibaadá cakkisita Usuk
inki Yalla kinnik, tokkel isin kaah
uqunxuyaay, kay amri oggola
keenik ixxic.

109. Ama koros islaamaninnot derre
cabtek, toysa yoo kee sin wiilih
ittah nanim sin aysixxige, yoo
kee sin inkih aaxaguk, kaadu
digaalak kah xagnisimteenim
siinil obtuwayta waqdi xayim kee
hinnay xeerim maaxiga keenik
ixxic Nabiyow.

110. Diggah Yalli maxcok fayya
haytaanaah taybulleenim
siinik yaaxigeeh, sinni nafsit
qellissaanam siinik yaaxigeeh,
kulli num siinik le-taamal galtele.

111. Kaadu ama edde Qataataktan
digaala, siinik kah udurruttam
siinih mokkoró kinnim kee
addunyal rabi siinih edde yamaate
waktî fanah hataktaanaah
koroosannut koroosannu
ossittaanamkeh iyyaanam kinni
way maaxiga keenik ixxic
Nabiyow.

112. Nabii: yi-Rabbow yoo kee
yi-maray yoo dirabboysâ fan
cakkil mekelaay nee baxis,
kaadu ni-Rabbi Racmaan
kinniih, A-korosey isin kaa
ceele waytaamay isin kaa edde
weelossu haytaanak cato kaal
fanna keenik iyye.


1. Kee sinaamey! Sinni Rabbih
digaalak meesita, diggah Qhiyaama
xayyowta waqdi baaxó abta
angoyyi nabah taniimik.

2. Qhiyaama ugutah tablen ayró
ummaan barray baxa qarissa,
qarissa baxa hawwentaah
kaak garcittah gibdaabinak
tet geyteemih sabbatah, kaadu
ummaan barray bagut-le bagut
lem qiddaah fanak xalta, kaadu
atu sinam yiskireeh doomite marih
innal ken tableeh, usun nummah
yiskireeh doomite mara hinnon,
kinnih immay Yallih digaaláy gibdî
sabbatah hawri keenik gexe.

3. Kaadu sinaamak koroosite marak
tu Yalli duddaleemil sinam
yangaddeeh keemaarisa mari yan,
ixxigaa kee sumaaqak-tu kak aalle
kalah, kaadu ummaan sheeytanay
koroosannut caddok tatrey
ummaan kayrik foyyaate kataatan.

4. Yalli ama sheetanal mekleh
ummaan numvy kaa kataate
makot beyaah cakkķi gital tirri
kaa heewaam, kaadu usuk saqiir
deqsitta girah digaalá kaah
yascasseeh tet fan kaa foorisa.
5. Kee sinaamey Qhiyaamah ayróh
ugutuk agay-waagat teneenik,
toysa diggah Nanu burtak sin
ginne, tohuk lakal daacoyti tiffak
sin ginne, tohuk lakat dabloytak
sin ginne, tohuk lakat cadoytâ
kitfontay ginó kak dudsumtek
sin ginne, kaadu teetiy gino kak
dudsumewaytey fanak baxaqtay
caxitta kak tanih, Ni-dudda siinih
baxxaqqa haynamkeh, Kaadu say
marih maxaxih (maganih) addal
ginó kak dudsumtem dabqisna
muggaqsime waktî fanah (xalay
wakti kinnuk) ninnih fanneh gide,
Tohuk lakat galaloh (alqih) anuk
sin nayyaaqe sin inaanih baguk,
tohuk lakat qandee kee kas siinik
duddu haah gide taafeenimkeh,
Kaadu wohuk naharat qunxuk raba
mari siinik yaniih, idoolannuh
edde hebeba (sabreh) qumrî fanah
gacsima mari siinik yanih aaxaguk
sugeemik tu aaxige waankeh
ixxiga lakal, A-Seehadaytow
Baaxó qabaarah kafteeh, rabteh
anuk tet table, tokkel lee (Rob
kinnuk) teetil oobisna waqdi,
ubukku ittam teetil tangayyeeh
fayya itta, kaadu tet Bagul
taabukeemik ummaan qaynatay
ubukku iyyak qaxalem tayyaaqe.

6. Woo edde yabba innem diggah
Yalli duddaleeh, Usuk Qibaada
cakkisita Rabbi kinnim
taaxigeenimkeh siinih cusne,
Kaadu diggah Usuk rabtem
yaynuwweeh, diggah Usuk
ummaanimil dudda-le.
7. Kaadu diggah Qhiyaamá
tamaatuwaytam agay-waaga maliiy,
diggah Yalli Rabe maray magooqat
yani ugselem taaxigeenimkeh cisab
kee galtóh.

8. Kaadu Sinaamak (koros kinnuk)
Yallih inkittinaanee kee Yalli
duddaleemil sinam yangaddeeh,
keemaarisa num yan, wohul
ixxigaa kee baxxaqqa aalle kalah,
kaadu Yallak baxxaqqa iyya
sumaq-le kitab aalle kalah seehada
Yallih diinik waasamkeh.

9. Usuk isi filla kaxxa-mariinoh
makak cakkit derre caba sinam
Yallih gitak makamkeh, addunyal
qunxaanee kee xixxibaane kaa
geeleeh, Qhiyaamah ayró kaa
carrissaah qansarissah tan girah
digaalá kaa tammoysenno.

10. Kaak iyyaanah: woo digaalá koo
kah geytem ku nafsii kee ku-
namma gaba koroosannuu kee
umaanek tatrusseeh bahteemih
sabbata, kaadu diggah Yalli isi
naqoosak dambi maliinoh num
madigaala.

11. Kaadu sinaamak islaamaninnot
agay-waagat culaah, Yalla agay-
waagat yaqbude mari yan qalek
heeril soola numih innah, tokkel
maqaane geek ruffu edde iyyaah,
balá kaa geytek korraaqaah edde
suge koroosannuh yaduure, usuk
tohul addunyaa kee akeera isik
finqiseh, too fingi usuk baxxaqqa
iyya finqa kinni.
12. Usuk Yallak kalah tu-kaak kale
waytaah, tu-kaah xiqe waytam
yaqbude (finqite num kinnuk) woo
hiimit aba Qibaada is cakkik xer
makkootiyya kinni.

13. Usuk tuxxiqik tukkalot kak xayuk
Raaqam yaqbude Yallak kalah,
usuk Yallak kalah yaqbudeh yanim
manxu uma cateynaay manxu uma
kataysaay.

14. Diggah Yalli isee kee isi farmoyta
nummayseeh, meqe taamoomi
abbaasite mara jannootay guba
weeqaytitte kak gexxa ken culsa,
diggah Yalli isih faxem aba,
meqe mara galtaah, uma mara
digaalaamal.

15. Yalli isi farmoyta Nabii
Mucammad åzsaíeńíķ- addunyaa
kee akeeral kaa qokle waam
yakkale num, toysa isi qarih amot
akat yaxxawway ise edde ogisay,
tohuk lakat is edde sorkoocisamkeh
(Quntuurisam) edde Rabba yan
fanah, tokkel kay keydi usuk
naqabuk lem kaak kalamkeh
wagitay, Yalli Nabii qokle waam
yekkelek.

16. Kaadu tonnaah, tama suurak
naharsi aayootay Yallih dudda
tascasse kah oobisnennah, nanu
Qhuraan oobisneh Aayoota kaak
baxxaqqa axcuk, kaadu diggah
Yalli ama aayootal isih faxa mara
tirri haa, kaak sa sinam tirri
haytam matan.
17. Diggah Nabii Mucammad
{czateýķe ummatak Yallaa kee
kay farmoyta Nabii Mucammad
Azafeiķe nummayse maraay,
yahuud deqsita maraay, saabi-iin
deqsita maray cutuuka yaqbudeey,
nasaará deqsita maray maqtab
yaqbudeey, majuus deqsita maray
girá yaqbudeey, Yallat agleyta
haa mara, diggah Yalli ken fan
Qhiyaamah ayró inkih baxsele,
diggah Yalli ummaanim yableeh isi
ginóh taamoomi dacrisah, ummaan
mara le galtóh galtamkeh.

18. Nabiyow mataaxigannaa! Diggah
Yallah qaranwal tanim kee
baaxol tanim kaah kummattam,
Kaadu ayrooy, alsaay, cutuukuuy,
qaleelaay, cooxuuy, mutuccu
ittam kee sinaamak maggom kaah
kummattam qibaadah, Kaadu
sinaamak maggo maral digaalá
waajibteh (koros kinnuk), Yalli
yuyqunxeeh Rammahee num isi
konnabissam (markattam) mali.
Diggah Yalli isi ginok faxxa haam
aba.

19. Ama namma butta (moominiin
buttaa kee koros butta kinnuk)
sinni Rabbih diinih sabbatah sitta
wayte, tokkel koroosite marah girâ
sari keenih yiggiriqqime, niqna
kak caddok taturte lee moyyaayil
irrook keenil caxan.

20. Ama leet ken bagittet bagi-macdak
tanim kee arooba keenik edde
diyaysimta.
21. Kaadu birtak tan maatakittey
malayka ken edde taagure lon
digaalah.

22. Usun teetik yawqeenim
faxinnaanih waqdi, edde yanin
faxewaynaanih gibdak, wadir
teetit gacsimaanaah, girâ digaalay
carrissa tama keenik iyyan.

23. Diggah Yalli yeemeneeh meqe
taamoomi abbaasite mara,
Jannootay guba weeqaytitte kak
gexxa ken culsa, tet addal dahab
kee luuluk tan gabâ biritwat
bilsiman, kaadu ken sari Jannat
addal cariiri.

24. Kaadu Yalli addunyal meqe maxcó
fan tirri ken heeh (laa-ilaaha-
illallâ maxcó kinnuk), islaam gitay
faylisimê fan tirri ken hee.

25. Diggah koroositeeh, Yallih gitaa
kee masjidil caramay sinaamak
madabah elle yan num kee yemeete
numuh inki gide abnek sinam
waasa mari, Kaadu masjidil
caramal cakkik makkootaah
dulmih umaané kaal abam faxa
num, qansarissa digaalá kaa
tammoysenno.

26. A-Nabiyow cus :Nabii
Ibraahimih qari arac (kaqbá
kinnuk) nescesseeh Baxxaqqa,
kaah hayneeh kaa xisaay yoo
inkittitoysaay yot agleh tu-
mahaysin kaak axcuk kaa amrisne,
kaadu yi-Qarit tawaafah meekita
maraay kaal, salaatah soolaah
rukuuquvy, sujuud aba marah kaa
taahirros (saytunnos) kaak inne
waqdi.

27. Kaadu Nabii Ibraahimow,
sinaamah cajjih seecaay iysixxig,
ibaybaay luwa-le gaalih amot
gexak kol amaatelon, kulli gitay
xeerik luwal-le gaali ken baahak
yamaaten usun Cajji abitaanamkeh
kaak inne.

28. Tokkel maggo tuxxiqiy addunyaa
kee akeeral inkih loonut
maraanamkeh (yacdureenim),
Kaadu timixxige ayrooraa (qerfâ
Qiidih ayroo kee tet lakal tan
sidiica ayró kinnuk) kee Yalli lacak
keenih yecee affara xiyyu (gaalaay,
laay, wadaraay illi kinnuk)
yasguuden waqdi Yallih migaq
cusaanamkeh keenih yeceeh yan
niqmatih faatoh, tokkel woo lacih
cadók-tu akumaay tumaliy gibdi
gadaama tibbixe kak oskoma.

29. Tohuk lakal Cajji taamak keenih
raqtem dudsutoonay, sinni wasak
kaloonay (xogor moolooy, lifiiqâ
kalti kinnuk) kaadu cajjii kee
qumrak sinni nafsil heen axbuxwa
duudusoonay, kaadu Baaxô Bagul
yookome qariy Raaget (kaqbá
kinnuk) meekitoonay (tawaaf
kinnuk).

30. Ama Cajji taamoomiy Yalli sinam
kah amrisee kee wohuk kalah Yalli
isi naqoosah madqe madqooqi
yeynebeeh yessekexxee num, woo
massakaxxaa is addunyaa kee
akeeral kayrih kaah aysuk Raqta
kay Rabbih xaqul, kaadu lacti
cadóh makmo siinih calallowteh,
Qhuraanal siinil tankirriyyimey
carammotte akke waytek (barugaa
kee wohuk kalah tanim kinnuk),
numtinwwellittey Najaasak tanih
qibaadák exxeera, kaadu dirab
maxcóo kee dirab sumaaqak
exxeera.

31. Cakki fan kelitak qibaadá Yallah
caglisak agleyta kaat hee kalah kaa
uqbuda, Yallat agleh-tu hee numih
ceelallo, toysa cagalah Qaraanak
radeeh haadá qawta numih inna,
hinnay caacay xer ikket qambise
numih inna.

32. Too Yalli ken elle amrisem yeynebe
mari, toysa diggah too massakaxxa
is sorkocobbaxitte Yallak meesit
kak weeloysimte marih abnitte
kinni.

33. Ama cajjih masgaadah bahtan lacat
kaxxa tuxxiq liton kaa asguude
kalah muggaqsime waktî fanah,
tohuk lakal masgaadah arac kaak
yookomeeh Raage qarih xaqu kinni
(makki caram kinnuk).

34. Kulli ummattah makki caram
masgaadah arac abne, woh Yalli
lacak keenih yecee affara xiyyu
yasguuden waqdi Yallih migaq
cusaanaah kaa faatitaanamkeh,
toysa sinaamey sin Yalli inki Yalla
kinnik kay amrii kee kay farmoytih
amri oggola, kaadu Nabiyow
sinni Rabbih amri oggoleeh
kaah yuqunxeeh Rammite mara
aytikumus addunyaay akeeral.
35. Ama Yallah Rammite marih
weeloola, Yalli dibuk cussuumek
sorkocobaxitte kak meesittaah,
gibdak ken geyteemil yasbire
mara, kaadu salat soolisaah, keenih
neceemik Yallih sabbatah tu
yattaccee mara kinni.

36. Kaadu gaali masgaada Yallih diini
elle taaxigen astooti siinih abne,
addunyal tuxxiq edde litoonuuh
akeeral galtó edde litoonuk kaa
tasguuden waqdi Yallih migaq elle
cusa (bismillah axcuk), guri iba
kak gulubak sidiica ibah soolak
kaa usguuda, tokkel baaxol qaxah
raddaay, rooci kaak bukku iyya
waqdi, toysa cadó kaak akuma,
kaadu kallacewaa num kee kallaca
num inkih kak oskoma, Tonnaah
Yalli gaala siinih qaneh kaa
faatittaanamkeh.

37. Ama lacay tasguudeenik Yalla
cadoodá Ķaa kak mataafaay,
qaboolá Ķaa kak mataafa, kinnih
immay siinik Ķaa taafem Yallak-
meesii kee Kay fooca edde
faxxeenimi, tonnaah Yalli kaa
siinih qaneh Yalli cakki siinih
yescesseemih kaa taynabeenimkeh,
kaadu Nabiyow meqem abbaasite
mara jannatal aytikumus.

38. Diggah Yalli isi nummayse mara
cataah koros umaané keenik
gutqaah waasah, diggah Yalli
ummaan ganoliy amaanoota
makay Yallih niqmat yangaddee
makicna.
39. Koros lih taame moominiinih
Yalli korosut qeb abaanamih
idini keenih yeceeh, diggah usun
yundullumeenimih sabbatah,
kaadu diggah Yalli ken cataah ken
qokolaamah dudda-li kinni.

40. Tama moominiiniy koros Cakki
maliinoh le dabooqak teyyeeqe
yuslumeeniih, ni-Rabbi Yalla
iyyeenimih sabbat akke waytek
baaheenim malon, Yalli sinaamak
garu-garut gutuqak suge wannay,
Nasaarak qibaadah yiggiriqqee
mari Qibaada elle aba aroocaa kee
Nasaarak kaniisaasii kee yahuud
qibaadá elle abta arooca addagalluk
buruurukumak ten, kaadu
Muslimiin masaagidiy Yallih
migaq maggom elle cussuuma
buruurukumak yen, diggah Yalli
Kay diini qokla mara qoklah,
diggah Yalli Qandeli, Maysoli.

41. Ama maray Ni-qokoluh xagnisne
baaxól abbiinu keenih arcisneeh
fayya ken haynek, usun salat
soolosaanaah, zaká yaceeniih,
maqaanel amrisaanaah, umaanek
waasa mara kinnon, kaadu
ellecaboh caagiida inkih Yalli leeh
kaâ fanah taduure.

42. Nabiyow ku-mari koo dirabboysek,
toysa keenik duma Nabii Nuuc
maraay, Qaad kee saamuud deqsita
mari sinni farmoytit dirabboyseh.

43. Kaadu Nabii Ibraahim maraa kee
Nabii Luut mari sinni farmoytit
dirabboyseh (Nabii Ibraahim kee
Nabii Luut kinnuk).
44. Kaadu madyan deqsitta baaxóh
mari isi farmoyta Nabii Sheqeybi
dirabboyseeh, firqawnaa kee
firqawni mari sinni farmoyta Nabii
Muusa dirabboyseh, tokkel anu
korosuk digaalá waddiroysehik,
tohuk lakat ummaan mara keenik
ibbixeeh digaalehik, tokkel Yi-
digaalaa kee Yi-assacokki mannak
teneeh? Iyye Yalli.

45. Magaalol marak magide finqisneeh
usun korosuh anuk, tokkel ken
dabooqa amook afah Raddeeh,
buruurukumteeh foyyah keenik
raqte, kaadu ken qelwa dubuk
keenik Raqteeh, araktam matanaay,
ken qarway fayyata soolol
keenik raqteeh, digaalá keenik
mawaasinna.

46. Makki koros baaxô bagul
magexinnaa finqite marih abuura
yableenimkeh? Wohul ken
sorkocobbaxitte kas elle geytamkeh,
hinnay wohu!l aytiitay kassis
edde yaabbeeni geyaanamkeh,
tokkel diggah intiita mawaytinta,
kinnih immay cagalah alilwat tan
sorkocobaxitte cakki able waytam.

47. Kaadu Nabiyow a-kķoros ken elle
meesissa digaala nel oobis axcuk
kot qataataktaah, Yalli isi xagna
mamaka, kaadu diggah woo ayro
(Qhiyaamah ayro kinnuk) ku
Rabbih xaqul addunyâ sanootay isin
lowtaanak alfi sanatih inna kinni.

48. Kaadu magaaloolî marak makina
mara wadirroyseeh, digaalá
wadirih kak hee marak usun
korosuh anuk, tohuk lakat woo
magaaloolih mara ibbixeeh ken
digaaleh addunyal, kaadu madaara
keenik yoo fanah takkeeh akeeral
cakkisitan digaalah ken digaaleyyo
iyye Yalli.

49. Nabiyow : kee sinaamey cagalah
anu siinih baxxaqqa-le meesiisey
Yallih farmo sin gudduysa kinniyo
keenik ixxic.

50. Yeemeneeh, meqe taamoomi
abbaasite mari dambi cabtii kee
meqe rizqhi-lon.

51. Kaadu Ni-Qhuraanih aayoota
baysamkeh yasissikeeh
yangicilleeh yan mari, usun Nee
taanisaanam akkaluk, woo mari
usun Jaciim deqsitta girah mara
kinnon.

52. Nabiyow kok duma Ni farmoytiitik
hebeltô farmoyta maruubinninooy,
hebeltô Nabii maruubinnino
usuk Yallih kitab yakriye waqdi
sheetan kay kiraatet was-wasaa kee
ceelalloola qida kaa akke waytek,
sinam usuk yakriyem katattaamak
waasamkeh, Kinnih immay Yalli
sheetan qida waswasa baysah,
tohuk lakat Yalli isi aayootay
baxxaqqa itta arcisah, kaadu Yalli
ixxigali, Naggaara.

53. Sheetanti qidah yan was-wasaa kee
ceelalloola sorkocobaxittet biyak
le maraa kee sorkocobaxitte kak
kafte marah (koros kinnuk) Yalli
mokkoró (aqayyaare) tet abamkeh,
diggah daalimiin Yallaa kee kay
farmoytah kaxxa qadaawat leeh,
cakkik kaxxam xeeron.

54. Kaadu Ixxiga kah tontocowwime
maray sinni ixxigat cakkii
kee baatil fan baxsa, diggah
Qhuraan ku-Rabbih xaquk cakkil
kol oobem yaaxigeeniih kaa
nummaysaanamkeh, tokkel ken
sorkocobbaxitte kaah Rammittaah
satta kaat ittamkeh, diggah Yalli
yeemene mara massa-le gitâ fanah
tirri hée kinni.

55. Kaadu Nabiyow koroosite mari atu
Qhuraanak keenih luk temeeteemik
agay-waagat (shakkik) yaniinimik
makatan Qhiyaamá garcit anuk
keenit amma ittam fanah, hinnay
maxalaytóh tan ayróy kayri sinniy
lakal ayro kak ciggiile waytah
digaala keenih amma ittam fanah
(Qhiyaamah ayró kinnuk).

56. Woo saakih ayró reedá dubuk Yalli
le, Usuk moominiin kee koros fan
qadlil mekla, tokkel yeemeneeh
meqe taamoomi abbaasite mari
Jannootal ambaxe wayta maqaane
lon.

57. Kaadu koroositeeh, Ni-Qhuraanih
aayoota dirabboyse mari, toysa
woo mari ken tayqunxee digaalá
lon jahannam girah addal.

58. Yallih gitih sabbatah yeerreeh
dabboh yewqe mari, tohuk lakat
qeebit qiddiimek hinnay sinni fidol
rabe yekkeenik, diggah Yalli meqe
Rizqhi keenih aceele Jannatal,
kaadu diggah Yalli usuk rizqhi
acuwwu haytaamak kayrih yaysi
kinni.

59. Diggah Yalli yakcineeniih edde
leedan arac ken culsele (Jannat
kinnuk), kaadu diggah Yalli kay
gitah yawqe mara yaaxigi, Kay gita
cine marah xiqliiy digaaláh keenit
mayasissika.

60. Woo caagidiy baxxaqqa koh
hayneeh kol maaqne tonnaay
dulmih caddok edde tatreeniih
biyaaken num dulmik kaal
baaheenih innah tanim
keenil baahaamih idini kaah
yontocowwimeeh wohul dambi kaa
mayabbixa, tohuk lakal woo mari
kaat qagteeh dulmih caddok kaat
tatrek diggah yalli kaa cate leeh
kaa qokle-le, diggah Yalli dambi
leelah qafu abeey dambi cabtili
kinni.

61. Diggah Yallay woo qadaalatal tan
madqooqi siinih madqe usuk cakki
Yallay faxxa haam abam duuda
kinni Kay dudda tascasseemik
tanim, bar laqót culsaah, laqó
barat culsaama, kaadu diggah Yalli
ummaan xongoló yaabbi, ummaan
abina yabali kinni.

62. Toh kah kinnim diggah Yalli,
usuk cakki Yallay qibaadá kaak
sa hebeltô numuh kak aguude
wayta kinniih, diggah koros
Yallak kalah uqbuddu haytam
is deedalay tu-xiqewaytaah, tu-
kalewayta kinniimi, kaadu diggah
Yalli usuk isi ginók fayya iyyaah,
ummaanimik nabah.

63. Nabiyow matablannaa! Diggah
Yalli Qaraanak lee oobiseeh
(rob kinnuk), baaxó cooxuk
teetil toobokeemih anxaxinuk
maacissam, diggah Yalli isi
naqoosah xuwawliiy adda yaaxigi
kinni Baaxok ubukku ittam keenih
yeyyeeqeemil.

64. Qaranwal taniimiiy, baaxól tanim
inkih Yalli le, kaadu diggah Yalli
usuk gaddaliy tuk ceytewaay, kulli
caalatal faylali kinni.

65. Matablannaa! Diggah Yalli baaxól
taniimiiy, doynikiy badal Kay
amrih gexxa siinih qanem, kaadu
qaran baaxol radaamak tabbixem
Yalla, Kay idini akke waytek
marada, diggah Yalli sinaamah
allaaqalli, nacrurli kinni.

66. Suge waytik sin ginteeh sin
taynuwweeh, tohuk lakat sin
qiddaah, tohuk lakat rabteeniik
gamadal sin taynuwweem Yalla
kinni, diggah seehadayti kaxxa
angoddii kee koroosannuli kinni.

67. Taturru itte ummattak ummaan
ummatah le madqa madaqneeh
usun woo madqal taamitan,, toysa
Nabiyow makki koros islaam
diinih madqaa kee qibaadak
Yalli koo kah amrissi heemil koo
keemaarise woonay, kaadu ku-
Rabbi inkittoysaanam kee qibaadá
kaah caglisaanamal sinaamah sec,
diggah atu massale gitay makó
aalle waah bagul tanik.

68. Kaadu usun deedalal koo
giddiyaanamak kate weenik ken
kah sectah taniimil, toysa isin
koroosannuu kee dirabboysiyyak
abba haytaanam Yalli yaaxige
keenik ixxic.

69. Muslimiin kee korosey Yalli
Qhiyaamah ayró diini caagidik
sitta elle waak sugteenimil sin fan
meklele.

70. A-Nabiyow diggah Yalli Qaran
kee baaxól tanim inkih yaaxigem
maaxaginnitoo? Diggah toh lawcal-
macfuuz addal tan, diggah toh
yaaxigem Yallal xabcinih.

71. Koros Yallak kalah
numtinwwellittey Yalli hebeltô
kitaabal tet yaqbudeenimkeh
sumaq kah oobiseweeh, usun
Yallitte kinnoonumih ixxiga kak
aallewaana yaqbuden, kaadu
daalimiin (koros kinnuk) hebeltô
cateynay Yallih digaalá keenik
waasa mali.

72. Kaadu A-korosul Ni-Qhuraanih
aayoota baxxaqqa luk keenil
tankirriyime waqdi, koroosite
marih foocittel faxewaynan
kee naqabu table, Nabiyow
moominiinik Ni-aayoota keenil
yakriyeeh, Yallah ken seeca
mara uma atkah aatuke Raarra
haan, moominiiniy Qhuraan
siinil takriyeh liton naqabuk, sin
garil wohuk naqabuh gibiduk
Raqtam siinih warsoo?keenik
ixxic Nabiyow: woh giray Yalli
koroosite mara kah xagnise kinni
akeeral, kaadu gira is manxu uma
gacsimeynay fan kak gacaana
kinni.

73. Kee sinaamey (koros kinnuk) isin
Yallak kalah taqbuden yallittel
ceelallo siinih tumuggurek tet
ankacisaay tet cubbusa, diggah
isin Yallak kalah taqbuden yallitte
inkinnah inki kaaqaytu gintam
madudda, inkih yakkeenimiik
kay giniyyah kobxan way, kaadu
kaaqayti tu-keenik qawek, wohim
kaak macatan, korostay Yallak
kalah yaqbude Yallittek kayri
gurrusaa kee usuk kayri kak
gurrusa Yallitte inkih boola leeh
bura-le.

74. Koros Yalla nummâ maynabay Kaa
celtah kaa maynabinna agleyta kaat
heen waqdi, diggah Yalli qandeli
maysoli.

75. Yalli malaykak isi ambiyâ fanah
ruuba farmoytitte doora isi
wacyi ken guddussamkeh, kaadu
sinaamak farmoytittey Yallih
farmó sinam guddussa doora,
diggah Yalli isi naqoosah yab
yaabbi ken taamoomi yabali.

76. Yalli keenik foocat tanim kee
keenik lakat tanim yaaxigeh
(malaykaa kee farmoytit kinnuk)
kaadu caagiida inkih Yallâ fanah
gactsimta akeeral.
77. Yeemene maraw salat abtan waqdi
Salaatat rukuuq kee sujuud abaay,
sinni Rabbi uqbuda qibaadá kaah
caglisak, kaadu maqaane aba!
Jannatal taffoofeeniih Ruffu
ittaanamkeh.

78. Kaadu moominiiney nummâ
gicloh ingicilliya sinni maaluuy,
sinni nafsih Yallih Qangara
fayya ittamkeh, Yalli isi diinih
sin doorek, kaadu A- diinil
gibdaa kee ceya sin amol
mahanna, Ama diiniy xabcini
sin abba Nabii Ibraahim diini
kinni, usuk (Yalla kinnuk) sin
muggaaqise muslimiinil naharsi
kitoobay isi Ambiyal oobisee kee
A-Qhuraanay Nabii Mucammadal
Jcgaleiķe oobiseh addal inkih,
sin farmoyti Mucammad Yallih
diini sin gudduyseemil sumaq
siinil yakkeeh, isin sinaamal
ken farmoytit Yallih diini ken
guddusseemil sumaq keenil
takkeenimkeh, toysa muslimiiney
salat soolisaay aba, kaadu sinni
maaluk zaká acuwaay, Yalla
eleelitaay kaal kelita, usuk sin
Awlaytuy sin catay sin caagiida
gabat-le kinnik, Yalli manxu meqe
awlaytuuy, manxu meqe cateyna
kinnii.


1. Nummah Yallaa kee kay farmoyta
nummasse moominiin girák
naggowteeh jannat culim geenimil
yoffoofeenih.

2. Usun sinni salaatay abaanat Yallak
meesileeh, xagar Ramma kak iyya
mara.

3. Kaadu usun maxcoocaay, abnittek
maqaane edde aneewaytaamat
derre caba mara.

4. Kaadu usun sinni maaluk cakkisita
marah zaká yacee mara kinnon.

5. Kaadu usun Yalli caraamu abba
heemik sinni sambooba dacrisa
mara kinnon.

6. Usun sinni gennaaqoh agabu akke
waytek, hinnay say Naqoosak
ken gaba timlikem akke waytek
sinni sambooba dacrisa mara,
tokkel diggah usun wohul qeemit
maloonuuy madiggalsiman.

7. Ama edde yabne ken gennaaqoh
agabuu kee ken say-naqoosak
wadir akam gurrusa mari, toysa
woo mari usun umaanet caddok
tatre mara.

8. Kaadu usun sinni amaanootaa kee
sinni xagana dacrisa mara.
9. Kaadu usun sinni salat (koona
waktih salat kinnuk) le-waktil
dacrisaah umman kaa aba mara.

10. Too mari usun jannat nagra mara
kinnon.

11. Woo mari usun Firdowsi deqsita
Jannat nagra mara usun kaal
waarak.

12. Nummah seehadaytu (Aadam
kinnuk) Baaxooxak inkih beyne
kallaytuk kaa ginne.

13. Tohuk lakal kay samad labhâ
xiiroonuk yawqe daacoytak abne
daccarsime aracal kaa hayne (say
marih maxax kinnuk).

14. Tohuk lakat too tiffoyta dabloytáh
ginneeh, dabloytá cadoytáh
ginneeh, cadoytá lafoofih ginne,
tokkel too lafoofi cadot sarisne,
tohuk lakat aka ginoh kaa ginne
rooci kaat haynaamal, Yalli fayya
iyyaah massakaxxa cakkisitaah
ginó abba haytaamak inkih ginoh
yayseh.

15. Tohuk lakat diggah isin sinaamey
woo manoh lakat qumri siinik
yamurruqe waqdi raba mara
akketton.

16. Tohuk lakat diggah isin Qhiyaamah
ayró nuwwuk sinni magooqak
cisab kee galtóh Yalli sin ugse-le.

17. Nummah sin amol malcina qaran
ginneeh, nanu ginô caagidik
garcitaah hawweena mara hinnino
iyye Yalli.
18. Kaadu nanu Qaraanak lee waadol
oobisneeh baaxol tet dabqisne teetit
tantifiqeenimkeh, kaadu Nanu
diggah tet elle hayne ikkek tet
beynaah kallaamah dudda-lino.

19. Tokkel teetit tamiiraa (nakila
kinnuk) kee qinab bustaanwa
(masnoona kinnuk) siinih edde
nuysubuke, kay addal maggo caxâ
mixu litoonuuh kaak takmen.

20. Kaadu zaytuun deqsitta caxay
tuuri-siina deqsitta qaleh derfal
tawqeeh taabukey saliidiy yakme
mari sukutii kee saaloh haysita
kak taxmuumeeni edde siinih
nuysubke.

21. Kaadu sinaamey diggah siinih
ginne lacat kas elle geytaanam liton,
kay baguk xullee kee qabalak fanak
yawqe canak sin nafqeeh mayisna
(nafqe) kaadu wohuk kalah maggo
tuxxiq (aroobaay, subaacaay...) kaat
litoonuuh, cadó kaak takmen.

22. Kaadu sinaamey barril gaalat
quukumtaanaah badal dawaanikil
quukumtan.

23. Nummah Nabii Nuuc le marâ
fanah rubnech yi-maraw Yalla
inkittoysaay dibuk kaa uqbuda
kaak- sa naīmmeyhaytô Yalla
mantuunuk isin kay digaalák
mamceesittaanaa? kaak kalihim
taqbuden waqdi keenik iyye.

24. Tokkel kay marak kaxxa
maray miroctih yaniy koroosite
miraacisan marak iyyeh:A- Nuucuy
anu Yallih farmoyta kinniyo iyya
usuk kalah tu-hinna sin innah
yan seehadaytu akke waytek,
usuk siinik isi yaysiiseeh abba
siinik yakkem faxa numu, Yalli
farmoyta neh ruubam faxinnay
malaykak farmoyta neh ruubak
yeneeh oobisak yen, annah yan
yab nek naharsi abbobtih addal
maabbinooy, num maxacco.

25. A-num (Nabii Nuuc kinnuk) usuk
kalah tu-hinna cabboote num akke
waytek, toysa isin usuk cabuk
qaffootee kee hinnay edde rabe
yakke waktî fanah kaah qambaala
keenik iyyen.

26. Nabii Nuuc yi-Rabbow Yi-
maral yoo qokol ku-farmok
ken gudduyseemil yoo
dirabboyseenimih sabbatah iyye.

27. Too waqdi Nabii Nuucul wacyi
oobisne Ni-mablaay Ni-dacayriiy
Ni-amriiy Ni-catoh gubaak doynik
bicisa iyyaanamal, tokkel ku-marak
koroosite marih digaaláh Ni-amri
yamaateeh muufek lee tanfuxxuke
waqdi, toysa ummaan iimiy rooci-
lek labtii kee saytiyaay ku-buxah
marak kol teemenem teetil (doynik
kinnuk) culus, ku-buxah marak
maxco keenik elle taturteemiy
finqah raqta akke waytek, kaadu
ku-marak isi nafsi koroosannut
yudlume marih wadiyya yoo
messerin diggah usun maggo-leet
xuumume (antuxxuqume) loonuk.
28. Yalli Nabii Nuucuk koo kee kolluk
yan mari doynik feerriiy, tet amol
massowwu ittan waqdi, Yallay
daalimiinih yan marak (koros
kinnuk) nee naggoyse fayla-le
ixXic.

29. Kaadu yi-Rabbow doynikik saay-
leeh barkat-le obtimih yoo oobis,
Atu aracal oobissi haytaamak
kayrih yayse Rabbi kinnitok ixxic.

30. Diggah too Nabii Nuuc marak
koroositteemit abne finqaa kee
keenik yeemene marat abne
naggoysiyyat Yallih farmoytit
numma taceeh nummat yabtam
tascasse astootiy baxxaqqa
itta edde tan, Nanu ni-naqoosa
umaanee kee maqaanel mokkora
(yaqiyyire) mara kinnino.

31. Nabii Nuuc mari finqteek lakat
aka hora ginné (Qaad deqsita mara
kinnuk).

32. Tokkel keenih yaabukeeh ken
addal cateh yan farmoyta (Nabii
Huud kinnuk) keenih rubne, Yalla
inkittoysaay dibuk kaa uqbuda
kaak-sa cakkil taqbuden Yalla
mantuunuk, tokkel Yallih digaalák
mamceesittaanaa? kaak kalihim
taqbuden waqdi keenik iyye.

33. Kaadu kay marak kaxxa maray
miroctih yaniy koroositeeh akeerah
angaaraw dirabboyseeh addunyâ
manol hatkisne miraacisan marak
A-numvy (Nabii Huud kinnuk)
anu Yallih farmoyta kinniyo iyya
usuk kalah tu-hinna sin innah
seehadaytuy isin kak takmeenimik
yakmeeh isin kak taaqubeenimik
yaaqube akke waytek iyyen.

34. Kaadu sin innah yan seehadaytih
amri oggolteeniih katayteenik,
toysa diggah kasaarite mari siini,
sinni Yalllitte cabteeniih kaa
katayteenimih sabbatah.

35. Usuk (Nabii Huud kinnuk) Sin
xagnisaa? Diggah isin rabteeniih
burtaay bululte lafoofi takken
waqdi sinni magooqak nuwwuk
awqettoonu iyyaanamal, isin woh
mannal kaak nummassaanaa?
Keenik iyyen.

36. Xeeriih, nabam xeeri Ni-maraw
isin kah xagnisimtaanam isin
rabteeniik gamadal magooqak
nuwwuk tawqoonu waytaanam
keenik iyyen!

37. Ni-mano tu-hinna, A-addunyah
mano akkewaytek, horá nek
rabtaah horá nek nuwwuk raqta,
kaadu nanu ugtaah yanuwwee
mara hinnino rabneek gamadal
iyyen.

38. Ama iimaanâ fanah siinih seeca
num, usuk iyyam tu-hinna Yallal
dirab ginnaasitam akke waytek,
kaadu nanu kaa nuimmaysa mara
hinnino usuk iyyaamal iyyen.

39. Nabii Huud yi-Rabbow yoo qokol
ku-farmok ken gudduyseemil yoo
dirabboyseenimih sabbatah iyye.
40. Kay Rabbi kaal gacisak: inni
nafsil xiibita immay dago waktik
wadir keenil obtu wayta digaaláh
nadaamita marah maacise-lon iyye.

41. Edde luk Jibriil gibdi xongoloo kee
caacayay cakkil keenil rubnet ken
finqisne, tokkel weeqi baahe buura
ken abne, tokkel daalimiinih yan
maray koroosite Yalli ken finqisay
isi Racmatak mayxaarah ken
yayxaaray!

42. Nabii Huud mari finqiteek lakat
aka horaari ginne.

43. Yallih farmoytit dirabbosse
ummattak faxe ummataay
takkay tet finqah xagne waktik
mataakumaay maraqta.

44. Tohuk lakat Ninni farmoytit itta
kataatak rubne, ummaan ummattah
tet farmoyti teetih amaatinnaanih
waqdi kaa dirabbossah, tokkel
garu-garu keenik katasne finqaa
kee baatil, kaadu edde walalan
mara ken abne keenil ciggila
marah, Tokkel Yallih farmoytit
nummaysewaa marah finqi yanay,
Yalli isi Racmatak mayxaarah ken
yayxaaray!

45. Tohuk lakat Nabii Muusaa kee
kay toobokoyta Nabii Haaruun
Ni-astootii (sagla astá kinnuk)
kee baxxaqqa iyya Sumaaqal ken
rubne.

46. Firqawnaa kee kay kaxxa-
marâ fanah ken rubne, tokkel
ken nammayal (Nabii Muusaa
kee Nabii Haaruun kinnuk)
yaamineenimik kaxxa
mariiniteeniih sinam yadlumeeh
biyaakaah amo keenil yaxxeere
mara yekken.

47. Tokkel ninnah yan namma
seehadaytuy ni-bisle nıummasnaa?
ken mari naqoosah innah neh
Rammitak iyyen.

48. Tokkel ken nammay (Nabii Muusaa
kee Nabii Haaruun kinnuk)
dirabboyseeniih, badat finqite mara
yekken.

49. Nummah Nabii Muusah tawraat
kitab necee, kay mari tirri elle
iyyamkeh.

50. Kaadu maryam baxa Nabii Qiisaa
kee kay ina astay Ni-dudda elle
yaaxigeeni ken abnech, baaxok
fayya iyya aracay madabah missa
meqey gexxa lee-lel dabqah ken
hayne.

51. Kee A-farmoytittey meqe rizqhiy
calaalik yani akumaay meqe
taamoomi abbaasita, diggah anu
isin abba haytaanam yaaxigi
kinniyooh, sin taamoomik tu-yok
maqellittak keenik iyye Yalli.

52. Diggah tama sin diini inki diini
Yi-farmoytiitow, kaadu anu sin
Rabbi kinniyok sin elle amrisem
abtaanaah, sin kak waaseemik
waasimtaanamal yok meesita
keenik iyye Yalli.
53. Ummatta isi diinil itta wayteeh,
baxan baxsinteeh, hortá hortá
tekke, kulli butta keenik sinnih
loonumut wallitaah yassokoote
mara yekken cakkil yaniinim
akķkaluk.

54. Toysa Nabiyow ken (makki koros
kinnuk) makoo kee ken agay-
waagat edde ken cab, digaalá
keenil edde obta waktî fanah.

55. A-koros addunyal maaluu kee
xaylo keenih kah naceem kayriy
cakkisitaanay keenih niysissike
yakkaleenii?

56. Cagalah Kayritte keenih kah
naysissikem mokkoroo kee
lawsiyya, kinnih immay usun woh
yaaxige maray xanga-le hinna.

57. Diggah moominiin usun sinni
Rabbik aban meesih gibdah bultuk
(bohoy) iyyaanaah Yalli ken kak
meesiiseemik cibbarsima mara
kinnon.

58. Kaadu usun sinni Rabbih aayoota
nummaysaah teetil taamita mara.

59. Kaadu usun sinni Rabbi
inkittoysaah qibaada kaah
caglisaah agleyta kaat haa mara
hinnon.

60. Kaadu usun maaluk yaceenim
kee meqe taamoomik abaanam
sorkocobaxitte keenik Yallak
meesitak aba mara, aben meqe
taamoomi Yallih xaqul keenik
oggolsime waytaah kay digaalák
ken naggoyse waytaamih bololuh,
diggah usun Qhiyaamah ayro kaa
fan cisaabah gacan waqdi.

61. Woo maray tama weeloolat
weeloysime meqe taamoomih
abittot yasissikeeh usun teetî fanah
Qalala mara kinnon.

62. Ni-naqoosak hebeltô nafsi usuk
duude waamah kaa mamrisnaay
kaal mahayna, usuk duudam akke
waytek, kaadu ken taamoomi
nigaril cakkit yaaba kitaabal
(malayka ken taamoomi elle
taktube kitab kinnuk) kutbeh
taniih, usun mayandulluman.

63. Wonna hinnay koros
sorkocobaxitte iggimaay
agay-waagat tan A-Qhuraanal
yaamineenimik, kaadu usun wohuk
kalah maggo uma taamoomi-
lon, usun tet taamite-lon Yallak
naqabuu kee digaalá geyaanamkeh.

64. Keenik gaddaloolaa kee abbobtiy
batritte digaaláh ken nabbixeeh ken
digaalla waqdi, usun too waqdi nee
wada axcuk deerisan.

65. Keenik iyyaanah: asaaku nee
wadah madeerisinaay maboogisina,
diggah isin Ni-digaalák sinni nafsi
macattaanaay, sin cattam matanak.

66. Nummah Yi-aayoota addunyal
siinil ankirriyimak sugte tet
nummassaanamkeh, tokkel isin
derre-derreh gacak sugten Qhuraan
taabbeenimih naqabuh.
67. Makki mara kinnino ittaanamal
iimaanak kaxxa-mariinitak sugten,
bar uma yaabat walalak Qhuraan
kee Nabii qaybisak xintan.

68. A-koros A-Qhuraan maxco
macubbussaa! Kay numma
yaaxigeenimkeh, hinnak iimaanak
ken waassem keenik naharsi
abbobtih amaate waytem keenih
temeeteemih sabbataa? Diinii kee
madqooqik.

69. Hinnak cakki katayyuk ken
waassam ken farmoyti Mucammad
kinni num aaxige waanannaa usun
kay amri kah cinaanaah kaa kah
yangaddeenim.

70. Hinnak cabuliy cabu-le kaak
iyyaanaa? Wonna hinnay usuk
cakki diini-luk keenih yemeeteeh,
keenik maggo mari cakki niqbah.

71. Yalli ken nafsih fayxiixa kataataah
wohuk tu-keenih madaqak
suginnay, Qaranwaa kee baaxooy
ken nammayih fanal tanim bayak
ten, wonna hinnay ken nabnaay
ken sharaf edde yanim keenih
bahne (Qhuraan kinnuk) tokkel
usun woo Qhuraanat derre caban.

72. Hinnak Nabiyow Aamine ken
kaltam atu diinih keenit abta seecol
galtó ken essertaamaa?atu woh
mabta ku-Rabbih xaqul koh tan
galtoo kee rizqhi kayrih aysuk koh
raaqa, kaadu usuk rizqhi acuwwa
haytaamak inkih kayrih aysuk
raaqa Rabbi kinni.
73. Kaadu Nabiyow atu diggah massa-
le gitâ fanah ken secta (islaam diini
kinnuk).

74. Kaadu diggah akeeral Qhiyaamah
ayro ugut kee cisab yanim
nummaysewaa mari diini gitay
massoowak daggaaweh.

75. Ama koros keenih Racmatneeh,
qabar kee qululuk keenil tanim
fayya keenik hayinninoy
koroosannuu kee sinni caddok
taturut amo ayxeerak yenen badit
kee agay-waagat anuk.

76. Kaadu nummah digaalah ken
nibbixeeh, ken mokkorrek, tokkel
usun sinni Rabbih Rammitaah kaat
xaaqima mara makkinnon.

77. Akeeral gibdi digaala-le afa
keenil fakna waqdi usun too
waqdi ummaan kayrik inkih
yabboodeenih.

78. Usuk Yalla kinni aytiitaa kee
intiitaay sorkocobaxitte siinih
gintem, isin aniqmatal Yalla
faatittaanam siinik dagoh.

79. Kaadu Yalla kinni sinaamey baaxô
bagul sin gintem, kaadu rabteeniik
gamadal kaâ fanah maagowtan
cisab kee galtoh.

80. Kaadu Yalla kinni suge waytik
sin gintaah sin taynuwweeh
sin qiddam, kaadu bar kee laqo
ittal abta ciggiiliyya usuk leeh
kay taama kinnik isin amahal
makaskassowtaanaa ?
81. Kinnih immay ama koros
rabak wadir mano tanim
manummaysinnaay, naharsi koros
kah itte innah itte.

82. Rabneeh burtaay, lafoofi nakke
waqdi, diggah nanu nammeyhaak
nanuwweeh ugtennoo iyyen.

83. Nummah nee kee ni-abbobti
amahah dumaak xagnisimne, amah
tu-hinna naharsi marih diroobaa
kee hayyayyoona akke waytek
iyyen.

84. Nabiyow baaxoo kee teetil tanim
iyyi leeh iyyi gineeh Yaaxige mara
tekkeenik keenik ixxic.

85. Yalli tet gineeh, is Yallih iimi
axcelon, toysa Yalli rabak sarra
sin ugusuwaamih duddalem
makassittaanaa? Keenik ixxic.

86. Nabiyow malcina Qaraanih Rabbi
miyyaay? Ķaxxa Qarshih Rabbi
miyyaay? keenik ixxic.

87. Yalli ken gineeh, usun Yallih iimi
axcelon, toysa Yallih digaalák
mamceesittaanaa? Kaak kalihim
taqbuden waqdi keenik ixxic.

88. Nabiyow ummaanimih reeda iyyi
leeh? Ummaanimih kadnooni iyyin
gabat taniih?Ķaadu usuk (Yalla
kinnuk) wadu faxxam wadaah,
Usuk digaalá kah faxa mara kaak
waddaah cattam matan, woh
yaaxige mara tekkeenik keenik
ixxic.

89. Usun kol gacisak:Reeda inkih
Yallih iimi axce-lon, toysa Yalla
inkittossaanaah taqbudeenimik
mannal daggawtaanaa
makkottaanaa? kaak kalihim
taqbuden waqdi baab abeyni baab
siinil abeh innah keenik ixxicx.

90. Wonna hinnay Qhuraan cakkil
keenih bahne, kaadu diggah
usun dirableela Yallat agleyta
haanam kee Rabi lakat ugut yanim
yangaddeenimil.

91. Yalli hebeltô baxa isi nafsih
mahaysitinnaay, kaadu kalah
qibaadá cakkisita Yalli kaâ luk
mayan, aka Yalli kaâ luk suginnay,
toysa kulli Yalli isi ginó haysitak
yeneeh, gari-garu keenik korisak
yeneeh, aamuk yenen addunyah
amoytiitih innah, Yalli koros
kaa edde weelossu haytaamak
saytunnooweh.

92. Yalli isi ginók qellittam kee
tambulleem inkih yaaxigi
kinni, tokkel Yalli agleh kaat
hayya haanamak fayya iyyeeh,
saytunnooweh.

93. Ixxic Nabiyow:yi-Rabbow ama
koros addunyal digaalák kah
xagnisimtem yoo taybullu waytek,
keenî luk yoo mafinqisin.

94. Toysa Yi-Rabbow daalimiinih yan
maray finqitê loowot yoo mahaysin.

95. Kaadu Nabiyow nanu diggah
digaalák ken kah xagnisnem koo
naybulleemih dudda-lino.
96. Nabiyow ku-naqboytit umam kol
bahtek ken umaane maqaaney
aysuk raqtat gutuqaay ken
umaanel ken makataatin, nanu
usun dirab kee anqasay kol
abaana Naaxigehik.

97. Kaadu Nabiyow yi-Rabbow
sheetoonâ waswasak Koo
maggansita ixxic.

98. Kaadu yi-Rabbow sheetoona yi
-caagidit yolluk martaah Yolluk
tangaleemik koo maggansita
ixxic.

99. Korosuk numuk teynah Rabi
yamaate waqdi yi-Rabbow
addunyâ fanah yoo gacis iyya
nadaamitak.

100. limaan kee meqe taamay
addunyal cabeeh bayse abamkeh
yoo gacis iyya, aleey addunyâ
fanih madaara matan, diggah
is Qangaray usuk edde yaabay
tu-kaah xiqe wayta kinni, kaadu
keenik foocal reebuy addunyah
gacaanamak ken waasa yan
edde ugsumoonu waan ayrô
(Qhiyaamah ayrò kinnuk) fanah
kaal elle sugaanaah.

101. Baantá fuxsumta waqdi
(Qhiyaamah ayró kinnuk), toysa
too ayro ken fanat Ramaddiini
maraaqaay, mariiy mara keenik
messera ken geya gibdaabinih
sabbatah.

102. Maqaane kak temeggeeh, meqe
taamah miidaan kak yiqilsee mari
cisab keenik aban waqdi, toysa
woo mari usun Jannatal yoffoofe
mara (limaye mara) kinnon.

103. Kaadu meqe taamah miidaan
kak daggooweeh, uma taamah
miidaan kak yiqilsee mari, toysa
woo mari sinni nafsi finqiseeh
kasaarise maray Jahannam giráh
addal waara kinnon.

104. Ken foocitte gira carrissaah, usun
tet addal foocitte cibbihaanaah
gira carrisse arroobuk moddin
keenik amballuk Raqqa iyya.

105. Yalli keenik iyyah: Yi-Qhuraanih
aayoota addunyal siinil
ankirriyimak masuginnaa? tokkel
isin tet dirabboysak sugteenik.

106. Ni-Rabbow ni-umaanee kee ni-
nafsi fayxi nek teyseeh, addunyal
cakki gitak makkoote marah
sugne iyyan.

107. Ni-Rabbow girak nee eyyeeqaay,
addunyâ fanah nee gacis, tokkel
nanu koroosannuu kee umaaneh
gacnek, toysa nanu diggah ninni
nafsi koroosannut yudlume mara
akkennok iyyan.

108. Dira! Tet addal (gira kinnuk)
daffeyaay, Yol luk mayaabina
keenik iyya Yalli.

109. Diggah yi-naqoosak Buttay
moominiinih tani Ni-Rabbow
neemenehik dambi neh cabaay,
neh Racmat atu Racmatta leemik
inkih Racmattah yayse Rabbi
kinnitok axcuk sugte.
110. Tokkel isin anqasah ken
(moominiin kinnuk) haysitten,
keenil abtan anqasat gabxitten
Yallih cusiyya hawwenni
haytaanam fanah, sinni
koroosannut edde Raqteeniih
addunyal anqsah keenil asaaluk
sugten.

111. Diggah asaaku Anu Yi-naqoosak
tama teemene butta jannatal ken
galta, sin adaa kee Yallih taaqatal
yisbireenimih sabbatah, diggah
usun Jannatal yaffoofe mara
(limaye mara) yekken.

112. Korosuk girah addal yanin waqdi,
Addunyal Baaxô Bagul liggiditteh
ixxuk magide sugteeniih keenik
axcuk ken essera Yalli.

113. Meesiiy digaalâ gibdah sabbatah
ayrooy, hinnay ayrók garab
sugnek alsittee kee ayroorâ loowo
diggi haa mara esser iyyan.

114. Isin Addunyal tu-masuginniton
dago wakti akke waytek, addunyal
sugteenih gide Yallih taaqatal
asbirinnitoonuy jannatal affoofak
tenen, diggah isin woh yaaxige
marah suginnitoonuy keenik iyye
Yalli.

115. Sinaamey cagalah digir kee
cantalbakah sin ginnem
tekkeleenii? Kaadu diggah isin
Nee fan aduure waytaanaah
gacsime waytaanam tekkeleenii
cisab kee galtoh akeeral.
116. Yalli fayya iyyeeh saytunnooweh,
usuk cakki amoyta kinni tu digirih
ginaamak, Kaak sa qibaadá
cakkisita Yalli mayan, meqe
Qarshiy nabâ Rabbi kinni.

117. Yallâ luk aka Yalla yaqbude num
aka Yalli Qibaada cakkisitaamih
sumaq mali, toysa cagalah kay
uma taamah galtó kay Rabbih
xaqul tan akeeral, diggah
koroosite mari affaf mali
Qhiyaamah ayró.

118. Nabiyow:Yi-Rabbow dambi yoh
cabaay yoh Racmat, kaadu Atu
Racmatta leemik Racmattah yayse
Rabbi kinnitok ixxic.



1. Ah Qhuraanak kaxxa suuraay
tet oobisneeh, tet addal tan
madqooqil taamitaanam waajib
abne, Kaadu tet addal baxxaqqa
itta astootiy cakki gita tascasse
oobisne, moominiiney tet addal
tan madqooqi kassittaanaah elle
taamittaanamkeh.

2. Dalweynaa kee dalweynak ken
nammayak kulli tii keenik bool
adda keetalat agura (digbewee
nammay kinnuk) Ken nammayah
allaaqal kee xuwaw sin geewaay
moominiiney, Yallih madqá
keenil soolissaanamal, Yallaa kee
ellecaboh ayròl yaamine mara
tekkeenik, Kaadu ken nammayat
aban digaalat moominiinik hortá
edde martay.

3. Dalweynay dalwa calalsite rihme
waay kay innah dalwa calalsitte
dalweyná akkee kee Yallat agleyta
hayta barra tekkeh akke waytek,
kaadu dalweynáy dalwa calalsitte
tet innah yan dalweyna akkee kee
Yallat agleyta haa num yekkeh
akke waytek tet rihmise waay,
toh moominiinil carammowteh
dalweynaa kee dalweynák toobat
geytimmi iyyam fan dalwak.
4. Dalwak yexxeere agabul dalwa haa
mari, tohuk lakat wohul affara num
sumaaqah baahe weenik, toysa
bacra tabanih adda keetalat ken
aguraay sumaq inkinnah numuk
keenik moggolina, kaadu woo mari
usun Yallih amrik tawqo kinnon.

5. Wohuk wadir yotoobeeh, sinni
taama yessemeqqe mari koh raaqay
immay, diggah Yalli woo marah
dambi cabti-li, xuwaw-li kinni.

6. Seehadak Sinni agabul dalwa haa
mari sinni nafsik-sa sumaq mara
aalleweenik, toysa keenik numuk
teyni sumaq affara adda isi barra
dalwa abah yubleemil Yalli yoh
sumaaqita axcuk xiibitaama,
diggah usuk teetil haamal numma
yacee marih num kinniimil.

7. Kaadu konoyhaytô sumaaqah,
diggah dalwak teetil haamal
dirableelâ num ekkek Yalli isi
Racmatak yoo yayxaaray axcuk
xiibitaama.

8. Kaadu baqli is abteh tan dalwah
teetil abeh yan sumaaqak tet
tibbixe digaalá teetik gutuqtam
affara adda Yalli yoh sumaaqita
axcuk xiibittaama, diggah usuk
dirab yacee marih num kinniimil
teetil haa dalwal.

9. Kaadu konoyhaytô sumaaqah
diggah usuk dalwak yol haamal
numma yacee marih num yekkek,
Yallih naqbi yol yanay axcuk
xiibittaama.
10. Kaadu moominiiney Yallih
muxxoo kee kay Racmat siinil
aneewannay, siinih hee madqal
digaala siinit aysassakuk yen,
kaadu diggah Yalli isi naqoosak
yatoobe marak toobat oggolaah,
heeh yan madqal Naggaara.

11. Diggah moominiiney diraabâ
gaca dirab ererih baahe mari,
moominiiney siinik horta kinni,
(Nabii buxah-ina Qeyshal diraabah
dalwá heenim kinnuk) moominiiney
(Nabii buxah maraw) siinil haanam
siinih umaane makkalina, is siinih
meqeh ikkal addunyaay akeeral,
Qeysha diraabah yeerre marak
kulli num keenik dambik abiteeh,
orbisitem-le, Keenik kaxxam kak
yussukuqqeeh, edde giirise num
kaxxa digaala-le akeeral.

12. Lab-moominiin kee say-
moominiinik mariiy mara siinik
kayrih macah dareemewee, woo
dirab toobben waqdi, kayrih tet
dareemaanam Qeysha cakkisitak
tenek, kaadu ah baxxaqgqa-le
diraabay Nabii buxah-ina Qeyshal
heeni macah axceweenii?

13. Woo dirableela Nabii buxah ina
Qeyshal hayteemil affara num
sumaq macah baahe wayteeh?
Tokkel usun wohul sumaq mara
baahe weenik, toysa woo mari
usun dirableela Yallih xaqul.

14. Kaadu addunyaa kee akeeral Yallih
muxxoo kee kay Racmat siinil
aneewannay diraabah edde giirissen
yaabal kaxxa digaalá sin xagak ten.
15. Dirab mariiy mari arrabak
gabbaaqak ixxiga kak aalle
waytaanam sinni afak
tayyaaqeeniih ittan waqdi, isin
xabcinim kaak takkaleeniih usuk
Yallih xaqul dambih nabuk Raaqa.

16. Kaadu moominiiney woh toobben
waqdi, A-diraabat yabnam neh
maxiqta macah Axce wayteenii,
Ni-Rabbow atu saytunnitoh Nabii
buxah-ina Qeyshal haanamak,
ah kaxxa ereriiy dambi kak Naba
Nabii buxah inaytay saytuni celtam
hinna.

17. Yalli sin kassiisaah sin waasah
moominiiney, inkinnah amannah
tan taamat (uma dareemuu kee
dirab kinnuk) qagittaanamak,
Nummah Yallal yeemene mara
tekkeenik.

18. Kaadu Yalli sharqi madqooqii kee
kassit edde yan astooti baxxaqqa
siinih haa, Yalli yaaxigi Naggaara.

19. Diggah qaxumaane-le yaabittee
kee taamoomi (dalwaa kee dalwa
Sinaamal haanam kinnuk) yeemene
marih addal fixixxam yakcine mari
addunyaa kee akeeral qansarissa
diggalá lon, Yalli yaaxigeeh isin
mataaxigan.

20. Kaadu Yallih muxxóo kee kay
Racmat sin amol aneewannay sin
digaalak yen, kaadu diggah Yalli
xuwawli nacrorli kinni.

21. Yeemene maraw!sheetan
maaqattootii kee gititte
makataatina usuk siinik naqboytak,
kaadu sheetanti maaqattootii

kee gititte kataate mari, toysa
diggah usuk (sheetan kinnuk)

elle amrisam qaxuma taamaa

kee ceelewayto, kaadu Yallih
muxxóo kee kay Racmat sin amol
aneewannay inkinnah hebeltô num
siinik saytunnoowak mananna

abe dambik, kinnih immay Yalli
dambik isih faxa mara saytunnoysa
isi naqoosak, Yalli sin maxcoocá
yaabbi, sin taamoomi yaaxigi.

22. Kaadu diini muxxóo kee
maali muxxó-le mari siinik
xiibitewaay, mare-le maraa
kee tudagoytiitiiy, Yallih gitih
sabbatah dabbaye marah maaluk
keenih acuwak sugeenim keenih
aceewoonuwaanamal xiibite
woonay usun baahen dambih
sabbatah, kaadu usun umaanek
abeenimik qafu keenih aboonay,
baaheenim keenih caboonay ken
elle digaalewoonay moominiiney
Yalli dambi siinih cabam
makicintoonuv? Yalli isi Naqoosah
dambi cabtili keenih xuwawli
kinnik.

23. Diggah say-moominiiniy dalwak
texxeerey wohuk garcit tanil dalwa
haa mari, addunyaay akeeral
abbarsimeeniih, Yallih Racmatak
yexxeereenih, kaadu akeeral kaxxa
digaalá lon.

24. Woo digaalá ken geytam
Qhiyaamah ayró, ken arroobuuy,
ken gaboobii kee ken ibitte keenil
sumaaqitta ayro abak sugeeniih,
axcuk sugeenimil.

25. Too ayró Yalli aben taamal ken
galtó dudda luk keenih yacee
cakkil, kaadu too waqdi diggah
Yalli usuk cakki Yallay amri kak
baxxaqqa-le kinnim yaaxigeenih.

26. Agabuk uma agabi uma labhah
iimiiy, labhak uma labha uma
agabih iimi, kaadu agabuk meqe
agbi meqe labhah iimiiy, labhak
meqe labha meqe agabih iimi, woo
meqe mari uma mari keenil haah
keenik iyyaamak saytunnooweenih,
usun dambi cabtii kee meqe Rizqhi
(quusi) lon Jannatal.

27. Yeemene maraw! isin sin Qarwa
akkewayta Qarwa maculina, idini
esserriiy, qarwa-le marah Salaamat
abba haytaanam fanah, toh
abtaanam maqaaneh siinih tayseh,
Yallih amri kassita mara takkeenî
gidah.

28. Tokkel isin Qarwah addal num
geewayteenik, toysa tet maculina
culimih idini siinih acuwwu
haanam fanah, kaadu gaca siinik
iyyeenik, toysa manqabinay gaca,
woo gacim sin nafsih saytunaaneh
yaysehik, Yalli isin abbahaytaanam
yaaxigi kinni.

29. Dambi siinil mali dabqah elle
aneewaan Qarway tuxxiq kee
caagid siinik elle yani idini
maliinoh cultaanam, Yalli
taybulleenim kee sinni nafsit
qellissi haytaanam yaaxigeh.
30. Nabiyow: lab-moominiinik sinni
intiita Ramma haysaay, sinni
Sambooba dalwak dacrisa keenik
ixxic, toh ken nafsih saytunaaneh
aysuk Raqtak, diggah Yalli abba
haanamak adda yaaxigi kinni.

31. Kaadu Nabiyow say-moominiinik
sinni intiita Ramma haysaay, sinni
Sambooba dalwak dacrisa keenik
ixxic, kaadu sinni bilqá mayballina
xagaral haytan saray yambullee
akke waytek, kaadu sinni musanwa
sinni alilwal qidoonay alil kee
katlak-tu ambullee waytamkeh,
kaadu sinni bilqá sinni baqoltik-
sa, hinnay sinni abbobtik-sa,
hinnay sinni baqoltih abbobtik-
sa, hinnay sinni xaylooy, hinnay
sinni baqoltih xaylooy, hinnay
sinni toobokooy, hinnay sinni lab-
toobokoh xaylooy, hinnay sinni
say-toobokoh xaylok-sa, hinnay ken
agabuy muslimiinih yaniiy, hinnay
naqoosak ken gaba timlikeemiiy,
hinnay labhak maaqoh sinam
kataata maray agbi caagid aalle
waytaay, hinnay qunxa urruy agbi
qawrootak-tu aaxige waak-sa num
aybullee woonay, kaadu sinni
ibitte baaxot aatuke woonay, sinni
bilqak qelliseenim tamixxigemkeh,
kaadu moominiiney inkih Yallal
gaca yaffoofe mara takkeenimkeh
addunyaay akeeral.

32. Moominiiney siinik labhak barra
sinni num kee agabuk baqala
sinni say num Rihmisa, kaadu
sin lab-naqoosaa kee sin say-
naqoosak meqe mara Rihmisa,
usun tumaleela yekkeenik, Yalli
isi muxxoh ken gaddaliselek, Yalli
farakka-le muxxo-li isi naqoosah
cal yaaxigi.

33. Kaadu moominiiney siinik tû
dagnaa kee wohuk kalah taniimih
Rihim duude waa mari dalwak
yaxxaaray, Yalli isi muxxoh ken
gaddalissi haam fanah, kaadu
moominiiney sin naqoosak
currusiyya faxa mari nee
currusa maaluk nel haytaanam
attacceennok siinik iyyek, tokkel
woh keenik oggolaay woo xagana
keenih duudusa amaanat kee
tu-orbisaanamih dudda loonum
keenik teexegeenik, kaadu Yallih
maaluk Yalli siinih yeceemik
catoh tu keenih acuya, kaadu sin
say naqoosa dawlah madirkisina
dalwak daccarsimaanam faxeenik
addunyâ manol geytan dago
duyyeh guran kee fayxih, kaadu
wohul ken dirkisa mari usun dalwal
ken dirkiseenik lakal, toysa diggah
Yalli keenih (dalwal dirkisan sayyo
kinnuk) dambi cabti-li xuwaw-li
kinni.

34. Sinaamey nummah baxxaqqa itta
Qhuraan Aayoota siinil oobisneeh,
siinik naharat warree marih
ceelallo siinih noogore, kaadu tama
Aayoota Yallak meesita marah
kassiisi.

35. Yalli Qaranwaa kee baaxo noorise,
kay noorih ceelallo adda-le aracay
gidaarat yaniy faanus edde yanih
inna, woo faanus bililleh (karrat
kinnuk) addat yan, woo bilille
bolok iyya cutuktih inna Qaxah,
usuk barkat-le caxah Saliidit
ursuma, is zaytuun caxáy ayró
mawqat maraqtaay, ayró kormat
(ayró culmat) maraqta is fanal tani
ikkal, tet Saliid ifam xayyossu
haa gira kaa xage waytaway,
nooriy noorit ossime (faanus
diifuuy; bilillê qaxaay Salid wiriy
tengele kinnuk) Yalli isi noorih
isih faxa mara tirri haa, Yalli
sinaamah ceelalloola yaagure

elle kaskassoowaanamkeh, Yalli
ummaanim yaaxigi tu-kaak
maqellitta.

36. A-noori elle yanim Qarway
(masaagid kinnuk), Yalli tet
fayya haanaah xisaanaah
yassakaxxeenim kak amrisey, kay
migaq elle cussuumay, carraay,
saaku kaa elle saytunnoysaanaah,
Salat kaah elle abaana kinni.

37. Ama masaagidil Yalla cussam
Labhay Qadaagaa kee tellemmo
Yallih cusiyyaa kee salat
abaanamaay zaka yaceenimik
agxise wayta kinni, usun
sorkocobaxittee kee intiita
waqaggah edde korankorta ayrók
(Qhiyaamah ayró kinnuk) meesita
mara kinnon.

38. Yalli abeenimik tayseemil ken
galta, kaadu isi muxxo keenih
ossamkeh, Yalli isi naqoosak isih
faxa mara cisab maleh yarzuqhe.
39. Sinni Rabbil koroositeeh, kay
farmoytit dirabboyse mari ken
taamoomi bakarbakaaray bacaril
yaniy bakaare num lee yakkaley,
kay fanah yamaate waqdi usuk
tuh kah suge weeh inna, kaadu
tokkel Yalli aracal gulguluh kaah
(korosta kinnuk) sugaah kay uma
taamah galtó kaah duudusah, Yalli
cisab sissikik toogimi too xagana
assexeere waay.

40. Hinnay ken taamoomi diteetay
adda xer badal taniy, Haffo buultay,
aka haffo amol kak taniy maggo
Qubul amol kak yanih inna, is
diteetay garab garab amol kak
yani kinni, ama diteh addat yan
seehadayti isi gaba yeyyeeqeh
fayya heek tet yablem maxayyoysa,
Yalli iimaan noori lubbil kah hee
weeh tirri hee wee num, toysa tirri
kaa haytam matan.

41. Nabiyow mataaxigaa!diggah Yalli
Qaranwaay baaxól tanim kaa
saytunnossam kay ginok, kaadu
Haada Qaraanal galwa fakka hayta
waqdi kaa saytunnossam, Yalli isi
ginó isi elle taqbude inna barseeh,
nummah keenik ummaan ginó
Yallah elle salatta innaa kee kaa
elle saytunnossa inna teexigeh,
kaadu Yalli usun abba haanam
yaaxigi kaak Qellittam matana.

42. Qaranwaa kee baaxô Reedá Yalli
leeh gacim (madaara) Yallâ fanah
yakke Qhiyaamah ayró.
43. Matabla innaa!diggah Yalli
qubulta isih faxa Baaxô fanah kaa
foorisaah usuk fixiixih sugeek lakal
itta fan kaa gaaboysam, tohuk lakal
qambuuruy ittak bagul yani kaa
abaah, Rob kay fanak awaqih table,
Qaraanak qaleela ceela Qambuuruk
Arruqle (baraf kinnuk) oobisaah,
tokkel Yalli isih faxa mara teetit
digaaláah isih faxa marak tet
yayxeereh, Qubulti cankaxih diifi
kaa wagta marak intiita Handufam
xayyossu haa.

44. Yallih dudda tascasse astootik
tanim, Yalli bar kee laqot aba
korankorsiyya ken nammayak
tiiy tiil keenik ciggiilisak, diggah
tohut bagi inti-le marah kas edde
geyaanam tan.

45. Yalli ummaan iimiy Baaxô Bagul
mutuccu itta leek (daacoyta
kinnuk) gine, keenik garbah
gexxam taniih, namma ibah
gexxam keenik tanih, kaadu affara
ibah gexxam keenit tanih, Yalli isih
faxam gina, diggah Yalli ummaan
iimih dudda-li kinni.

46. Nummah A-Qhuraanih addal
baxxaqqa itta Aayootay cakki
baxxaqqa hayta oobisne, Yalli isi
naqoosak isih faxa mara massa-le
gitâ (islaamaninanâ diini kinnuk)
fanah tirri haa.

47. Munaafiqhiin: Yallaa kee kay
farmoyta nummasneeh ken
nammayih amri oggolleh iyyan,
sarra keenik horta derre edde
cabta woh nummasneh iyyeenik
gamadal, woo mari (munaafiqhiin
kinnuk) usun moominiin hinnon.

48. Kaadu usun Yallaa kee kay
farmoyta fan secsiman waqdi, itta
elle weenimil ken fan meklamkeh,
too waqdi horta keenik Yallaa
kee kay farmoytih mekla (cokmi)
cintaah wohut derre cabta.

49. Kaadu usun (munaafiqhiin kinnuk)
cakki loonum sinnik yeexegeenik,
sissikuk oggole marah anuk kaâ
fanah yamaaten cakkil meklam
kaak (Nabii kinnuk) yaaxigeenimih
sabbatah.

50. A-munaafiqhiin Sorkocobaxittet
lon biyaakih sabbata innaa!Yallaa
kee Yallih farmoytih madqa
kah cinaanam, hinnay Nabii
Mucammad nubuwwannuk
agaywaagitaanaa? hinnay Yallaa
kee kay farmoyta ken cakkik ken
tadlumeemik meesitaanaa? Wonna
hinnay woo mari usun sinnih
daalimiinih yaniinimih Sabbata.

51. Cagalah nummâ moominiinih
maxco Yallaa kee kay farmoyta
fan secsiman waqdi, Yallih
farmoyti usun itta elle weenimil
ken fan meklamkeh (yackumem),
Noobbeeh, oggolleh iyyaanamak
ten, woo mari usun yoffoofe mara
kinnon addunyaay akeeral.

52. Yallaa kee kay farmoytih amri
oggolaah, Yallak meesitaah conxita
mari, toysa woo mari usun Yallih
digaalak yisillimeeh yoffoofe mara
jannatal.

53. Nabiyow Munaafiqhiin Yallal
kaxxa xiibah koh xiibitte, jihaadah
yawqeenimih ken amrissek kolluk
yawqoonu waanamal, diraabah
yoh maxiibitina keenik ixxic:
sin oggol cagalah arrabal yanim
timixxigehik, diggah Yalli isin
abba haytaanamak adda yaaxigi
kinni.

54. Nabiyow sinaamak:Yallih amri
oggolaay Yallih farmoytih amri
oggola ixxic, tokkel usun amah
oggolaanamat derre cabeenik,
toysa cagalah Yalli isi farmoyta
edde amriseeh kaal heeh yan
farmoh gudduysiyyah taamitam
kaal tan, kaadu Sinaamey Yalli
sin edde amriseeh siinil heeh
yanim katattaanaah oggoltaanam
siinil tan, kaadu isin kay (Yallih
farmoyta kinnuk) amri oggolteenik
tirri axcetton, Yallih farmoytal
kalah tanim matan Yalli kaa
edde Ruubeh yan diinii kee
farmo baxxaqqa-le gudduysiyyah
gudduysam akke waytek.

55. Seehaday Yalli siinik yeemeneeh
meqe taamoomi abe mara,
ken qikaah baaxô bagul ken
ciggiilisuwaamah xagana keenih
cule, keenik dumi maray yeemene
kah ciggiilise innah, kaadu ken
diiniy (islaam diini kinnuk) keenih
yikcineh yani keenih arcisaah ken
geyte meesih lakal, saay keenih
ciggiilisu waamih xagana keenih
cule, yoo inkittoysaanaah yoo
yaqbudeeniih agleh tu-yot heeween
ken tekkek, too niqmoota keenih
neceek gamadal tet yangaddeh yan
mari, toysa woo mari usun Yallih
taaqatak yewqe mara kinnon.

56. Kaadu salat dudda-luk soolisaay
aba, Zaká cakkisita marah acuwaay
Yallih farmoytih amri oggola, Yalli
siinih Racmatamkeh addunyaay
akeeral.

57. Nabiyow Koroosite mari, baaxô
bagul Yallak yassaqqoonu waanam
jahannam giraay is manxu uma
gacsimeyna kinni.

58. Yeemeneh yan maraw! Sin gaba
timlike naqoosaa kee siinik currik
yan maray baalukiyya gufe wee
Buxaaxi siinil culaanamih idini
siinil esseroonay, sidiica wakti,
subci salaatak naharaay, dohori
sinni sara Baaxol haytan waqdii
kee Qishâ salaatih lakal, tama
sidiica waktiy xagarak sari siinik
edde aylahita liton, ama sidiica
waktik kalih waktitteh tu-gactek
idini maleh usun siinil culaanamah
dambi siinil mayanaay keenil
mayan, usun sin aftaabaay siinit
meekitan taamah, mariiy maral
siinik culam dambi siinil mali,
tonnaah Yalli ittal cultaanamih
idinih madqa Baxxaqqa siinih
kah heen innaah isi inkittinaanee
tascassee Astootii kee isi diinih
madqooqi Baxxaqqa siinih haa,
Yalli isi ginoh taysem yaaxigi isi
abinal Naggaara.

59. Kaadu woo urri baalukiyya
siinik gufe kaa tekkek, toysa
Buxaaxi siinil culaanamih idini
sin esseroonay kulli wakti, keenik
duma idini kaxxa mari kah
esserak sugeh innah, tonnah Yalli
ittal cultaanamih idinih madqa
Baxxaqqa siinih kah heen innaah
isi inkittinaane tascasse astootii
kee isi diinih madqooqi Baxxaqqa
siinih haa, Yalli isi ginoh taysem
yaaxigi isi abinal Naggaara.

60. Agbi idoolay Barti nabnah digib
qaagite wayta, toysa dambi keenil
mayan sarak-tu baaxol haanamah
(cijaab sara kinnuk) bilqa aybullee
waa agabuh anuk, Ama cijaab sara
(ibaay amo inkih keenik Qellisa
sara kinnuk) haysitaanam aysuk
keenih raqta, Yalli sin maxcooca
yaabbi, sin lubbittet tanim yaaxigi.

61. Inti malil dambi mayanaay,
kosya seehadaytul dambi mayan,
kaadu biyaakita numul dambi
mayan, (waajibik keenil taniimiy
duude waana cabaanam kinnuk
), kaadu moomoniiney sinni
buxaaxil maaqo takmeenim
dambi siinil mali, hinnay sinni
abbobtih buxaaxil, hinnay sinni
inaanih buxaaxil, hinnay sinni
lab-toobokoh buxaaxil, hinnay
sinni say-toobokoh buxaaxil,
hinnay sinni qammitteh buxaaxil,
hinnay sinni abbobtih maqanxiixih
buxaaxil, hinnay sinni inaanih
saqoltih buxaaxil, hinnay sinni
inaanih maqanxiixih buxaaxil,
hinnay le-mari sin kah yeemene
buxaaxiy mafaatic kak litoonul,
hinnay sinni kataysiisih buxaaxil
takmeenim dambi siinil mali,
Kaadu ittâ luk inkih takmeeniih,
hinnay fixiixih takmeenim dambi
siinil mali, tokkel qarwa culteenik
sinam teetil tanay aneewaytay,
salaamaqle ittah abaay, hinnay
sinni nafsih aba, islaamaninnô
salaamaqley Yalli madqey
barkatley meqe ittah aba, tonnaah
Yalli aayoota tamannah tan
Baxxaqqah Baxxaqqa siinih haa,
kaskassoowa mara takkeenimkeh.
62. Cagalah nummah moominiin
deqsittam Yallaa kee kay farmoytal
yeemene mara, kaadu Nabii
luk muslimiinih meqe caagidiy
yasgallet kaâ luk sugeenik num
keenik magexa idini kaak esserri
haanam fanah, diggah Nabiyow
idini koo essera mari woo mari
usun Yallaa kee kay farmoyta
nummayse mara, tokkel usun sinni
caagidik tuh idini koo essereenik,
toysa keenik faxxa marah idini
keenik acuy, kaadu Yalla dambi
cabti keenih esser, diggah Yalli
dambi cabti-li xuwaw-li kinnik.
63. Moominiiney Yallih farmoyta-
le migaaqal maseecina
Mucammadow axcuk, sin fanal
gari garuh elle seeca innal kaah
maseecinay, kaa essekexxaay
Yallih farmoytaaw axcuk kaah
seeca, Nummah Yalli yaaxigeh
siinik ittat rebsimmi iyyeh makta
mara (munaafiqhiin kinnuk), tokkel
Yallih farmoytih amri cinah yan
mari, cibbarsimoonay umaane

ken xagee kee hinnay qansarissa
digaala ken xage takkeemik
addunyaay akeeral.

64. Oobbiya! Diggah ginok Qaranwaay
baaxol tanim inkih Yalli-le,
nummah isin iimaan kee nifaaqhak
elle taniinim Yalli yaaxigeh, kaadu
Qhiyaamah ayro usun kaâ fanah
gacsiman, tokkel usuk abba heenim
keenih warseleeh ken elle galte-le,
Yalli ummaanim yaaxigi tu kaak
maqellitta.


1. Yallay Nabay maqaane kak
temeggee isi naqsul (Nabii
Mucammad kinnuk) Qhuraanay
cakkii kee baatil fanah baxsa
oobise, seehadaa kee jinnih Yallih
digaalák meesiise yakkemkeh.

2. Yallay Qaranwaa kee baaxô Reedá
leeh, xaylo haysite weeh, reedal
agleyta sinni A-Qhuraan Nabii
Mucammadal Ica oobissem,
kaadu usuk ummaanim gineeh
ginó kak massoysiyyah massoyse.

3. Yallak kalah yallittey tu-gine
wayta haysiten usun sinnih
ginniime marah anuk, kaadu
sinni nafsik umaané waasaanam
maduudaanaay, tuxxiq kaah
orbisaanam maduudan, kaadu
nuwwam qidaanam maduudaanaay,
Rabtem yaynuwweenim
maduudan, kaadu rabtem
magooqak nuwwuk ugsaanaah
kobxisaanam maduudan.

4. Yallal koroosite mari A-Qhuraan
rikeek tuhinna Mucammad
diraabah kaa ginnaasiteeh aka
mari kaa kah cate ikkal iyyen,
nummah usun kaxxa dulmii kee
diraaba baaheniih edde osseenim,
Mucammad Qhuraan diraabah
ginnaasite iyyen waqdi.
5. Kaadu Qhuraanak naharsi
marih hayyayoonay ken kitoobal
tunkuttubey Mucammad
yattokookobe, tokkel is
(hayyayyoona kinnuk) carraay,
saaku kaal tankirriyime iyyen.

6. Nabiyow A-korosuk, qaranwaa
kee baaxol qellittem inkih yaaxige
Yalla A-Qhuraan oobissem keenik
ixxic, diggah usuk dambi cabti-li
xuwaw-li kinni.

7. Makki koros anu farmoyta (Nabii
Mucammad kinnuk) kinniyo
iyyaah nanu kah nakme innah
maaqo yakmeeh, sookittel gexa
farmoyti maca-le farmoytaay
itte, malaykattuy usuk farmoytay
meesiise kinniimih kaah sumaaqita
macah kaâ luk Rubsume wee itte?

8. Hinnay Qaraanak maali kadna
(lakqo kinnuk) macah kaal obsime
wayteeh, hinnay bustaanay (masno
kinnuk) caxâ mixu kak yakme
macah aalle waa itte, daalimiinih
tan koros moominiiney isin
katattaanam manton elle baaben
numuy (Nabii Mucammad kinnuk)
kas kak gexe akke waytek itte.

9. Nabiyow ceelalloola koh elle
yaaguren inna wagitey, tokkel usun
cakki gitak makkooteeniih massa-
le gitâ fanah gacaanam maduudan.

10. Yallay Nabay maqaane kak
temeggee, faxek wohuk taysem koh
abe-le, Jannootay guba weeqaytitte
kak gexxaa kee kaxxa kalqoota koh
abe-le.
11. Wonna hinnay Nabiyow atu
maaqo takmeeh sookul gexxam
hinna koros koo kah dirabbossam,
dirabboysaanam Qhiyaamah
ayrô kal, kaadu Qhiyaamah ayró
dirabboyse marah Saqiir deqsitta
girá massosne akeeral.

12. Ama Qhiyaamah ayro tanim
dirabbossa koros jahannam gira
xer-ikkeek ken table waqdi usun is
muxiyyi gibdah abta xongolo teetik
yaabben is keenih abta naqabih
gibdah.

13. Kaadu ama koros Jahannamak
kaxxa ceya-le aracat qambisiman
waqdi, axawah gaboobii kee fillitte
keenik itta xagissi heenih bittiiqit,
tokkel finqah deeró aban edde
yanin gibdaabinak yawqoonuh.

14. Asaaku fingqaa kee baatih inki adda
madeerisinay, finqah maggo adda
deerisa keenik iyyan.

15. Nabiyow keenik ixxic:Tama giray
siinih weeloysimte tayse innaa,
hinnay waara Jannatay Yallak
meesita mari kah xagnisime
yayseeh?aben taamah galto elle
loonuuh akeeral elle gaceyna
keenih yakke.

16. Ama moominiin kay addal (jannat
kinnuk) niqmootak faxxa haanam-
lon umman kaal waarak, keenik
Jannat culim ku-Rabbil cakkik
yan xaganay kay naqoosak kaak
meesita mari kaal esserita kinni.

17. Qhiyaamah ayró Yalli koros
kee usun Yallak kalah aqbaduk
sugeenim gaaboysah, tokkel usun
Yallak kalah aqbaduk sugeenimik
A-yi-naqoosa cakki gitak maktem
siini innaa, hinnay usun gitak
sinnih hoxeenii keenik iyya.

18. Yallak kalah aqbaduk sugen mari
iyyeh:ni-Rabbow atu koo ceele
waytaamak saytunnowteh neh
maxiqtaay nee maceltaay (Yallak
kalah yaqbudeenim kinnuk), ku-
ginok hebeltô numuh maxiqta
kok kalah awlaytit haysitnam,
kinnih immay ken kee ken abbobti
hatkisseh ku-cusiyya hawwenni
haanam fanah, kaadu usun fingqite
mara yekken.

19. Yalli korosuk iyyah: isin ni-Yallitte
kak axcuk aqbaduk sugteenim
nummah wohul sin dirabbosseh
isin digaala sinnik waassaanam
maduddaanaay sin qokla mara
mageytan, siinik isi nafsi
yadlume num kaxxa digaala kaa
tammoysenno akeeral.

20. Nabiyow kok naharat ni-
farmoytiitik num maruubinnino,
diggah usun seehaday maaqo
takmeeh sookittel gexa marah
anuk ken Rubne nee akke waytek,
kaadu sinaamey garu gari
mokkoro (aqayyaare) siinik abnek
tasbireenih innaa? isbira Yalli
waajib siinil abeemil, Nabiyow ku-
Rabbi yabali kinni yasbire maraa
kee asbirewaa mara.
21. Kaadu korosuk rabeeniik lakal ni-
angaarawal aamine waah qaagite
waa mari malayka macah nel
obsime waytaah Nabii Mucammad
isak Yallih farmoyta
kinniimil sumaaqittuh, hinnay
ni-Rabbi macah able waynaah
Mucammad kay farmoyta kinnim
neh warisuh iyyen, nummah
usun sinni nafsi yossokooteeniih
kaxxamariiniteeniih kaxxa caddok
taturuh taturen koroosannut.

22. Nabiyow cusey:koros malayka
tabalu wayta ayro (Qhiyaamah
ayro kinnuk) too ayro umeynit
aytikuma mali malayka Yalli
jannat caraamuh siinil carammoyse
keenik itta.

23. Kaadu usun (koros kinnuk) meqe
taamay maqaane akkaluk abeenî
fanah gacca inneeh Qaraanal
fixixxe siisay bayte tet abne
koroositeenimih sabbatah.

24. Jannatti mari too saaku
(Qhiyaamah ayro kinnuk) madab
maqaanee kee elle silaalitan aracay
rufto elle geyaanah girâ marak
aysuk raaqan.

25. Nabiyow cusey: qaran qanxixaah
yaggiggiriqqeeh qado qubul kak
yamballayuwaah malayka kak
obsimiyyah obsimtu wayta ayró
(Qhiyaamah ayró kinnuk).

26. Nummâ Reeda woo saaku dubuk
lem Racmaan kinni Rabbi, woo
ayro korosul kaxxam gibdi ayró
kinni.
27. Kaadu Nabiyow cusey:daalimti
(korosta kinnuk) nadaamah isi
namma gabat araah maganey
Rasuul kataysah haysiteh kay gital
kaa kataateh suginniyoy iyya ayró
(Qhiyaamah ayro kinnuk).

28. Kee yoo gee finqaaw iyya maganey
hebelu (korosta kinnuk) kacnoytah
haysiteh sugewanniyoy.

29. Nummah Qhuraanak yoo
makkoyseh usuk Yi-Rabbik yoh
yemeeteek lakal, umman sheetan
seehadaytu ganaah kaa yayqunxeeh
kaa wacarriysa kataysa kinni.

30. Yallih farmoyti Mucammad
icak isi Rabbil weqsitak Yi-
Rabbow diggah yi-mari Qhureyshi
A-Qhuraan cabeeh cabeynah kaa
haysiteeh kaak yexxeereenih iyye.

31. Nabiyow ku-marak umeynit
(Qhureyshi koros kinnuk) naqboytit
kok kah abne innaah kulli Nabiih
umeyniitik (koros kinnuk)
naqboyta hayne, kaadu ku-Rabbi
tirri koo haam kee koo cataamah
koo xiqah.

32. Koroosite Mari Qhuraan
inkitanuuk inki adda macah kaal
obsime weeh? Iyye, tonnaah
Qhuraanak tuuy waqdi kol
kah oobisnem Nabiyow Ku-
sorkocobbaxa diggi elle haynaah
satta edde geytamkeh, kaadu tuuy
waqdi kaak oobisak baxxaqqah
baxxaqqa kaa hayne.
33. Kaadu Nabiyow ama koros ku
diinih baysiyyah ceelalloy koh bahta
mali baahe ken tekkek Nanu digga-
le cakkiy usun baahen ceelallo edde
bayisnaah baxxaqqaa kee addâ
fakootuh inkih aysuk koh elle raaqa
innal koh bahna nee akke waytek.

34. Woo Koros jahannam girâ fanah
foocitteh hirrigsimak kobxisimta,
woo mari usun Qhiyaamah ayró
arac umaaneh sinaamak gacaah,
cakki gitak makot gexoh sinaamak
umuk suge mara addunyal.

35. Nummah Nabii Muusah tawraat
kitab neceeh, kay toobokoyta Nabii
Haaruun kaâ luk anuk cateyna
kaah abne.

36. Tokkel ken nammayak ni-astooti
dirabbosse firqawnaa kee firqawni
marâ fanah gexa keenik inne usun
keenil gexeeniih iimaanâ fanah
ken seeceeniih firqawnaa kee
firqawni mara ken dirabbosseh,
tokkel firqawnaa kee firqawni mara
baysiyyah bayisne.

37. Kaadu Nabii Nuuc mari sinni
farmoyta dirabboyseeh, wohul
Yallih farmoytit inkih dirabboyse
mara yekken waqdi maggo leet
ken xuumusneeh, ken xuumusiyya
sinaamah kas elle geyan astá abne,
kaadu daalimiinih (koros kinnuk)
qansaru-le digaalá massosne
Qhiyaamah ayró.

38. Kaadu Qaad deqsita maraay,
Saamuud deqsita maraa kee Rassi
degsita qeelih mara fingqisneh,
kaadu wohuk fanal sinaamak
maggo horaari finqisne sinni
farmoytit dirabboysen waqdi.

39. Kaadu ama marak kulli marah
baxxaqqa itta ceelalloola noogoreeh
inkih baysiyyah ken bayisne
sinni farmoytit dirabboyseenimih
sabbatah.

40. Nummah makki koros, Nabii Luut
marih magaalay Saduum deqsitta
robti innah Qaraanak oobe xeetit
baytel taturan safarah gexak,
usun tet abaluk kas teetil geyak
masuginnoonuu? Wonna hinnay
usun Qhiyaamah ayróh ugtiyya
qaagitak masuginnon cisab kee
galtoh.

41. Nabiyow ama koros koo table
waqdi, anqasak-sa koo kah
haysittam mali, Yalli farmoytah
nee fanah ruubem anumuv? axcuk
kol anqasan.

42. Farmoyta isi yakka-le num
(Mucammad kinnuk) Ni-Yallitteh
qibaadak nee makkoyse raare tet
qibaadal asbire wanninoy, ama
koros sarra Ni-digaalá table waqdi
aaxigelon diini gitak makot gexoh
umam ken kinnik hinnay Nabii
Mucammad {zafe kinnim.

43. Nabiyow isi nafsi-fayxi isi
Yallay yaqbudeh haysite num
tablee!tokkel atu usuk isi nafsi-
fayxi kataataamak kaa dacrisa num
takkee? Aleey matakka.
44. Hinnay Nabiyow A-korosuk maggo
mari atu keenil takriye Qhuraan
aayoota yaabbeeh cubbusaah usun
elle kaskassoowaanam keenik
takkalee? Usun kalah tanim hinnon
lacti inna akke waytek, wonna
hinnay usun gitak makot gexiyyah
lacak gacak Raaqa mara kinnon.

45. Nabiyow matablannaa! Ku-Rabbi
iraw kah fidse inna maaci maacissi
iyyam kee ayro bukku ittaamih
fanat, kaadu Yalli faxinnay aracal
eyseddi kaa haak yen, tohuk lakal
iraw yaniimih astá ayró abne.

46. Tohuk lakal dagom dagoomul kaa
(Graw kinnuk) kalle ayro eweqqi
ittam fanah.

47. Kaadu Yalla kinni bar suturi
siinih abtem kay ditet sari sin kah
yastureh innah, kaadu Yalli xin
sin xagarah raacat abeeh (ruftó)
laqó rizqhi (quusi) guranah edde
fixixxoonuh siinih abe.

48. Kaadu Yalla kinni isi Racmatak
(rob kinnuk) foocat aytikumah
caacooyay qamburre takkuqe
siinih rubtam, kaadu qaraanak
taahirik (saytun lee) tan leey edde
taahirroowaana siinih oobisne.

49. Rabte baaxóy qabaarah kafte teetit
naynuwwemkeh, kaadu, ginni
hayneemik lac kee maggo seehada
teetik nafqemkeh (lee kinnuk).

50. Kaadu nıimmah baaxok teynal
kaa (Rob kinnuk) oobisnaah
baaxok teyna cabnah, rob kah
oobisne mari Yalli keenih abe
niqmat kassitaanaah kaa elle
faatitaanamkeh rob kah rade
wee mari Yalla kassitaah kaal
gacaanamkeh usuk keenih
Racmatamkeh, tokkel sinaamak
maggo mari woo niqmatal
Yalla faatitaanam cineenih
yangaddeenim akke waytek.

51. Kaadu faxinninoy kulli (ummaan)
magaalah marah farmoytay
Yallih digaalak ken meesiisay
Yallâ fanah ken seeca keenih
ruubak nen, kinnih immay Nabii
Mucammadow baaxô bagul enni
iyya marah inkih koo rubne.

52. Toysa Nabiyow koros faxxam
moggolinaay, ama Qhuraanal
kaxxa gicloh keenil ingicilliy kaa
ken guddussaamal.

53. Kaadu Yalla kinni namma bad
tesgellem, a-bad coboyuuy salfa-
le maaqaba kak katlal xabcinih
a-bad qasbooy caraka, kaadu ken
nammayih fanal reebuy ittat ken
angale kala heeh, tii tiit keenik
yangalem waasoh waase.

54. Kaadu Yalla kinni seehadaytu leek
gintem (say num kee lab numih
daacoyta kinnuk), tokkel woo
seehadaytu nasab leeh balliinu-
le seehadaytu kaa abe, ku-Rabbi
faxxa haam ginaamah dudda-li
kinni.

55. Ama koros Yallak kalah tu-keenih
xiqe waytaah, tu keenik kale
waytam yaqbuden, kaadu korosti
sheetanah cato (qokol) yakke isi
Rabbit agleyta haamal.

56. Nabiyow koo kah rubnem
mannu, moominiin Jannatal
ayti-kumussaah (berrakisiyya
kinnuk) koros giral meesiisa num
takkemkeh iyyaanam akke waytek.

57. Nabiyow korosuk ixxic: Yallih
farmo sin gudduysaamal galtó sin
messera, kinnih immay isi nafsih
maqaane faxa num kay Rabbil kaa
xayyoysa gita yabbaxay iimaan kee
meqe taama abaamal.

58. Kaadu Nabiyow Yallay dudda-le
manoley rabewaal kelitaay, kaa
ceele waytaamak kaa saytunnos
kaa faylisak, kaadu Yalli isi
naqoosah dambih adda yaaxigem
xiqah usun abba haanamak kaak
Qellittam matanaay.

59, Yalla kinni Qaranwaa kee baaxóoy,
ken nammayih fanal tanim lica
ayróh addat gintem, tohuk lakal
Yalli qarshi amol fayya iyyeeh isi
nabna celta massoynah massoowe,
usuk Racmaan kinni, tokkel
Nabiyow Yalla esser usuk kulliimik
adda yaaxigi kinnik.

60. Korosuk Racmaan kinni
Rabbih kummaataay (usjuda)
kaa uqbuda keenik iyyeenik,
“Racmaan manaaxigak usuk
iyyaay? atu kummaatiyyah nee
kah amrissaamah kummatnoo
kaa aaxige kalah iyyen, Yallah
kummaata iyyaanamih maxco
diinik yaxxeereeniih giltaanam
keenih osisse.

61. Yallay Nabay barkat kee maqaané
kak maggo, usuk Qaraanal kaxxa
cutuuka le-aracal hee, kaadu ayròy
diifu leeh, alsay noori-le kaal hee.

62. Kaadu Yalla kinni bar kee laqó
ittal ciggiltam abtem, elle kas-
kassoowam faxa numuh, hinnay
Yalla-le niqmatal faatitam faxa
numuh.

63. Racmaan kinni Rabbih naqoosay
moominiinih taniy baaxô bagul
caalih gexxay meqe, usun tuugimi
uma yaabah keenî luk yaaba waqdi,
dambik edde yasillimen meqe
maxcó keenil gacsan.

64. Kaadu usun (Yallih naqoosay
moominiinih tani kinnuk) sinni
Rabbih qibaadah (barti salat
kinnuk) kummaatak soolak xiina
mara kinnon.

65. Kaadu usun ni-Rabbow Jahannam
girah digaalak nee naggoysaay
nek eyxeer iyya mara, diggah
tet digaalá tibbixe numuk
mabaxsimtaay amok makatta.

66. Diggah Jahannam girak madab kee
gub manxu umaah!

67. Kaadu usun maalu yaceen waqdi,
baddaahewaah gabâ gibdah
keedaadise waa mara, keenik
mattaccoo baddaahiyyaa kee
keedaadisiyyak fanah massah tan.
68. Kaadu usun Yalla inkittoysaah
Yallâ luk aka Yalla aqbude
waah Yalli qidim kak caraamu
abe nafsi qide waa mara sharqil
kaa elle qidaanam kak xiqtam
baahe num akke waytek, (islaam
diinik korraaqek hinnay digbek
lakal dalwa abek hinnay dulmih
seehadayti Rooci yeyyeeqek) kaadu
usun dalwa abe waah sinni sambo
dalwak dacrisa mara kinnon, kaadu
ama kaxxa dambittek tu-aba mari
akeeral digaalá geele.

69. Qhiyaamah ayró jahannam girah
digaalá kaah xirribisaanaah usuk
bura luk qunxaane luk teetil
(digaalá kinnuk) waara.

70. Kaxxa dambittek yotoobeeh,
Yallal yeemeneeh meqe taama
taamiteeh abbaasite mari koh
raaquh immay, toysa too marah
Yalli dambi duugaah keenih cabah
kaal gaceenimih sabbatah ken
umaaneena maqaaneh keenih
korsa, Yalli dambi cabti-li xuwaw-
li kinni.

71. Kaadu abe dambik yotoobeeh meqe
taama abe num, toysa usuk diggah
Yallâ fanah nummâ gacimih gace
num kinni, diggah usuk isi Yallal
meqe gacimih gacek, tokkel Yalli
meqe galtoh kaa galta.

72. Kaadu usun diraabah
sumaaqitewaah cube kalah uma
mari uma yab kee uma taama elle
aban aroocal taturan waqdi wohut
derre cabaah yassacakkeeh sinni
nafsi kak saytunnoysak tatura mara
kinnon.

73. Kaadu usun ken Rabbih Qhuraanih
aayootal ken kassiisan waqdi, derre
teetit macaban, ayti maleelah innah
tet aabbe waa mara hinnoonuuy
inti maleelah innah tet able waa
mara hinnon, wonna hinnay usun
nagay hangi teetih acayuk tet
ankacsan.

74. Ķaadu usun sinni Rabbi esserak,
ni-Rabbow ni-agabuu kee ni-xaylok
inti nek edde ruffu ittam neh
acuwaay, Yallak meesita marah
diini miroctiy maqaanel kataataana
nee ab iyya mara kinnon.

75. Yallih naqoosak woo maray woo
weelot weeloysime Jannatti qarwak
fayya itta qarwal galtiman Yallih
taaqatal yisbireenimih sabbatah,
Kaadu Yallaa kee kay malaykak
konnabaa kee salaamaqle kay addal
geyan.

76. Usun tet (jannatti Qarwa kinnuk)
addal waarak jannatti Qarwak
madab kee gub manxu meqeeh!

77. Nabiyow korosuk: yi-Rabbi kanah
sin maliiy, sin maxaagita gibda sin
geyta waqdi kaat abtan kallaci akke
wannay keenik ixxic, nummah isin
Qhuraan kee Nabii dirabbosseenih,
toysa isin Qhuraan kee Nabiit abten
dirabboysiyyi sarrah amok siinik
kate wayta digaaláy addunyaay
akeeral inkih sin finqissa siinil
akke-le.


1. Taa-Siin-Miim (edde faxem Yalli
yaaxige).

2. Tah baxxaqqa-le Qhuraan kitaabih
aayoota.

3. Nabiyow isi nafsi rookat finqissa,
ama koros yeemene mara akke
waanamih sabbatah.

4. Fanne Nee tekkek, qaraanak
astay ken meesissay fillitte
keenik xixxibaaneh rammak edde
katewayta keenil (makki koros
kinnuk) oobisenno.

5. Kaadu ama korosuh qusubuk
ooba Qhuraanak Racmaan
kinni Rabbih xaquk tu-keenih
matamaata temeete tet tekkek, kaa
dirabboysaanaah derre kaat cabak
sugeenim akke waytek.

6. Toysa nummah usun Qhuraan
dirabboyseeniih kaal anqaseenih,
tokkel elle anqasak sugeenimih
xaagi (Yallih digaala kinnuk)
keenih amaate-le.

7. Kaadu A-koros baaxô fanah
mawagittannaa! tet addal cooxuk
kulli qaynatay qaxaleeh, meqek
nuysubukeh gide?

8. Diggah tohut Yallih inkittinaanee
kee kay dudda tascasse astá taniih,
wohul keenik maggo mari yeemene
mara makkon.

9. Diggah ku-Rabbi usuk Mayso-li
xuwaw-li kinni.

10. Nabii Mucammadow isi marah cus:
ku-Rabbi Nabii Muusah seeceeh,
firqawni maray daalimiinih yanil
gex kaak iyye waqdi.

11. Usun Firqawni mara, usun Yallih
digaalák mameesitaanaa?

12. Nabii Muusa: yi-Rabbow diggah
anu yoo dirabboysaanamak meesita
iyye.

13. Kaadu usun yot aban
dirabboysiyyah alil yok ceytaah,
ku-farmoh gudduysiyyah arraba
yok yaabe waytaamak mceesitak,
Jibriil yi-toobokoyta Haaruunû
fanah kaa rub farmô gudduysiyyah
yoo catamkeh iyye.

14. Kaadu firqawnaa kee firqawni
mari dambi yot-le num keenik
qideeh, woo caneh yoo qidaanamak
meesita iyye Nabii Muusa.

15. Yalli Nabii Muusak: Aleey
koo maqidaanak, koo kee ku-
toobokoyta Nabii Haaruun ni-
astooti luk gexa, diggah Nanu catoh
siinî luk nan isin ittaanam kee siinil
gacsaanam naabbehik iyye.

16. Tokkel isin firqawnal gexaay,
diggah nanu ginô Rabbih nımma
farmoyta kinnino kaak ixxica.

17. Israa-iil xaylo cabaay, nelluk ken
Rub kaak ixxica.
18. Firqawni Nabii Muusak: Ni
addal alqih (saldih) anuk koo
maqarsinninoo, kaadu maggo
liggiditte ku-qumrik ni-addal
masuginnitoo?kaak iyye.

19. Kaadu ku-uma taamay abteh iyya
abteh (numtin qidim kinnuk), atu
isih aben maqaane yangadde marih
numuh anuk.

20. Nabii Muusa firqawnal
gacisak:toysa anu tet abem anu
iggima-le marak numuk teynah
suge waqdi kaak iyye.

21. Tokkel anu siinik meesite
wagqdi siinik kudeceh, yi-Rabbi
nubuwwannu yoh yeceeh,
farmoytiitik numuk teyna yoo abe
iyye.

22. Woo niqmatay atu yoh guneh
lowtaah warissa Israa-iil xaylo
naqoosah haysitteemii?

23. Firqawni Nabii
Muusal:kaxxamariinitak ginô
Rabbi maatiyaay iyye?

24. Nabii Muusa firqawnal
gacisak:usuk Qaranwaa kee
baaxooy ken nammayih fanal
taniimih Rabbi isin woh yasmite
mara tekkeenik keenik iyye.

25. Firqawni isi derfal tan
makaabanak:Muusa yol gacsam
taabbeenih innaa? iyye.

26. Nabii Muusa keenik iyyeh:usuk
sin Rabbiiy siinik naharsi abbobtih
Rabbi kinni.
27. Firqawni isi marak diggah sin
farmoytay sin fan rubsume usuk
cabuli kinni iyye.

28. Nabii Muusa:usuk ayrò mawqaa
kee ayrò kormaay, ken nammayih
fanal taniimih Rabbi isin kas-
kassoowa mara tekkeenik keenik
iyye.

29. Firqawni Nabii Muusak yô kalah
Yalla haysittek, diggah casbisen
marih num koo abeyyo kaak iyye.

30. Nabii Muusa yi-numma
tascasseemik baxxaqqa
ittam (astooti kinnuk) koh
baahennokuv? casbit yoo haytam
kaak iyye.

31. Firqawni Nabii Muusak:numma
yacee marih num tekkek tet baahey
kaak iyye.

32. Tokkel Nabii Muusa isi caxxa
qideeh, usuk (caxxa kinnuk) too
waqdi baxxaqqa iyya baadeysa
yekke.

33. Kaadu Nabii Muusa isi gaba isi
kamiisik moyya kak culta ikkek
culussu heeh edde luk hadiffi heeh,
too waqdi is (gaba kinnuk) yable
marat qidih ifak raqqa itte baras
aalle kalah.

34. Firqawni isi derfal tan
makaabanak, diggah tah (Nabii
Muusa kinnuk) baab-li ixxiga-li
iyye.

35. Usuk isi baabat sin baaxók
sin yayyaaqem faxak, maca
yoh tascasseeniih macal yoo
amrissaanaah? keenik iyye.
36. Muusaa kee kay toobokoyta
Haaruun caagid wadiroysaay,
magaalooluk baab-aba koh
gaabossa labha rub kaak iyye kay
mari.

37. Ummaan baablih ixxigali koh
baahaanamkeh.

38. Tokkel baababa timixxige ayrot
yimixxige waktit kobxisimen.

39. Kaadu sinaamak gaaboowa iyyen.

40. Nanu baababa kattatnamkeh usun
yayse mara yekkeenik iyyen.

41. Tokkel baababa temeete waqdi
firqawnak:diggah nanu galto linoo?
nanu Muusak yayse mara nekkek
itte.

42. Firqawni: yeey; faxxa haytaanam
galtòk liton, kaadu diggah isin too
wagqdi yi-garil xayyoysime marat
tanton keenik iyye.

43. Nabii Muusa baababak:isin
qambissoonu waytaanam qambisa
keenik iyye.

44. Tokkel baababa sinni akootaa kee
sinni coox qambisseeh baabah
sinaamat gexxa waarraa kee
abeesas celsiiseeniih:firqawni
nabnal xiibitna immay diggah
nanu Muusak yayse mara akkenno
iyyen.

45. Tokkel Nabii Muusa isi caxxa
qambiseeh, eddeluk too waqdi usuk
baadeysa yekkeeh, usun diraabah
ginnaasiteenim (coox kee akoota
kinnuk) inkih yunxuqe.
46. Tokkel baababa toh tuble waqdi
Yallah Sujuuduh Radde.

47. Ginô Rabbil neemeneh axcuk.

48. Muusaa kee Haaruun Rabbil.

49. Firqawni:baababak anu idini siinih
aceek naharat kaal teemeneenii
iyye, diggah usuk (Muusa kinnuk)
sin kaxxa kabiiriy baab sin barse
kinni, toysa yi-digaalak siinil
obtam sarrah aaxigetton, diggah
sin gaboobiiy sin ibitte argiqeyyo
migdi gabaa kee guri iba siinik
argiqi hinnay guri gabaa kee
migdi iba siinik argiqi akkeyyo,
kaadu diggah inkih cooxut sin
xinkiyeyyooh sin fanniseyyo
keenik iyye.

50. Baababa: firqawnak atu net abta
digaalá nee mabiyakta, diggah
nanu ninni Rabbî fanah nandabbê
kalah kaak itte.

51. Diggah nanu ni-Rabbi ni-dambitte
neh cabam kaak qaagitna Muusal
naharak teemene moominiin
nekkeemih sabbatah.

52. Nabii Muusal:yi-naqoosak
yeemene mara barat kuulus
iyyaanamah wacyi kaal oobisne,
diggah firqawnaa kee kay qande sin
kataatele sin gacsaanamkeh axcuk.

53. Tokkel firqawni kay reedah gubaak
tan magaaloolih qaskar ruube
macaxu kaah kobxisaanamkeh
israa-iil xaylok mawuq yoobbe
waqdi.
54. Firqawni: diggah a-mari (israa-iil
xaylo kinnuk) dago horta iyye.

55. Kaadu diggah usun kaxxam nee
ceerissa taama aben.

56. Diggah nanu inkih cibbarsimaah,
gulguluh keenih yan mara kinnino
iyye.

57. Firqawnaa kee kay mara Masri
baaxoy basaatin kee daroori-lek
ken neyyeeqeh.

58. Kaadu kadnoonii kee meqe
aroocaay meqe qarwak ken
neyyeeqe.

59. Too mayyuq keenit kah abne
innah, kaadu ken dabooqaa kee ken
maalu israa-iil xaylo nagarsisne ken
bayisneek gamadal.

60. Tokkel firqawnaa kee kay macaxi
Nabii Muusaa kee kaâ luk yan
mara ayro edde tawqe waktit
kataaten.

61. Tokkel namma butta (firqawni
maraa kee Muusâ mara kinnuk)
sitta tuble waqdi, Nabii Muusâ
kataysis:diggah nanu elel simneeh
firqwnaa kee kay macxi nee qide-le
iyyen.

62. Nabii Muusa keenik iyyeh: aleey,
sin meeleelan, diggah anu yoo
qokla Rabbi liyooh, edde naggoowa
gita yoh ascasse-le.

63. Tokkel Nabii Muusal isi caxxat
bad atuk iyyaanamah wacyi
kaal oobisne, tokkel usuk kaa
yootokeeh, bad baxsimeeh kulli
exxa kaak kaxxa qaleh innah gacca
itte.

64. Kaadu tokkel aka mara xayyosne
(firqawnaa kee kay mara kinnuk)
badat cullu iyyaanam fanah
Muusaa kee Muusâ marih lakal.

65. Kaadu Nabii Muusaa kee kaâ luk
yan mara inkih naggosneh.

66. Tohuk lakal aka mara badat
xuumusne (firqawnaa kee kay
macaxu kinnuk).

67. Diggah tohut Yallih inkittinaanee
kee kay dudda tascasse astá tan,
kaadu keenik maggo mari yeemene
mara makkinna.

68. Kaadu diggah ku-Rabbi, usuk
maysoli xuwawli kinni.

69. Kaadu Nabiyow ama korosul Nabii
Ibraahim xaagu maaqaay keenil
akriy.

70. Usuk isi abbaa kee isi marak
taqbudeenim maatiyaay iyye
waqdi?

71. Numtinwwellitte naqbudeeh, tet
amol daffeyak asna tet qibaadah
iyyen.

72. Nabii Ibraahim isin ken kallactan
waqdi, usun sin yaabbeenih innaa?
keenik iyye.

73. Hinnay ken tuqbudeenik tu siinih
xiqaanaa, hinnay ken aqbude
wayteenik tu siinik kalaanaa
keenik iyye?
74. Aleey!wohuk tu maabaanay, ni-
abbobti nanu abnah innah taama
neh abak sugteeh nanu wohul ken
salleeh ken katatne iyyen.

75. Nabii Ibraahim keenik iyyeh:yoh
warisay numtinwwellittek aqbudak
sugteenim cubbiluk wagitteenii
iggimaa kee makot taniinim sinnik
taaxagoonuh.

76. Sin kee siinik naharsi abbobti?

77. Diggah usun yok qaduwwiiy ken
maqbuda, kinnih immay anu
aqbudem ginô Rabbi kinni, usuk
addunyaa kee akeeral yok awlaytu.

78. Yallay tayse ginoh yoo gine usuk
meqe gital tirri yoo hee-le.

79. Kaadu Kaa kinni yoo taskameeh,
yoo tafqem,

80. Kaadu biyaakita waqdi biyaakak
usuk yoo qaffoysa,

81. Kaadu Kaa kinni yoo qiddaah,
sarra yoo taynuwweem Qhiyaamah
ayró.

82. Kaadu Ķaa kinni yi-dambi yoh
cabam kak qaagitam galtóh ayró
(Qhiyaamah ayró kinnuk).

83. Nabii Ibraahim isi Rabbi
kallacak:yi-Rabbow tu-xiqta ixxiga
yoh acuyaay, ku naqoosak meqe
mara yoo eleelis iyye.

84. Kaadu meqe saareey, meqe xagar
xagó (galab-xagó) yoh ab ellecabô
maray yok lakal yamaatu waah
addal Qhiyaamah ayrô fanah.
85. Kaadu ku-naqoosak naqiim deqsita
Jannat nagra marat yoo hayis.

86. Kaadu yi-abbah dambi cab, diggah
usuk makkoote marak numuk
teynah sugek.

87. Kaadu yoo mawacarriysin ginó
inkih magooqak cisab kee galtoh
ugussa ayrò (Qhiyaamah ayro
kinnuk).

88. Woh gibdi ayróy maaluu kee xaylo
tu edde xiqe wayta kinni.

89. Yallâ fanah saytun lubbi luk
yemeete num akke waytek,
koroosannuu kee munaafiqhinnuk.

90. Kaadu Yallak meesiteeh, kay
taaqatal kaâ fanah yufkune
marah Jannat xayyoysimaah ken
yaybulleenih Qhiyaamah ayrò.

91. Kaadu jaciim deqsitta girá
koroosite maray tirtô gitak
makkoote yaybulleenih.

92. Kaadu ken sahitak:sin yallittey
aqbudak sugteeni annih teetiiy?
Keenik iyyan.

93. Yallak kalah aqbudak sugteenim
Yallih digaalák sin cattaa hinnay is
isi nafsi Yallih digaalák cattaa?

94. Tokkel ken (numtinwwellittee
kee koros kinnuk) kee tirtô gitak
makkoote mara xambabbaqqa ken
heenih jahannamat foocah (neefih)
qambisiman.

95. Kaadu ibliis qande (kaa kataate
mara kinnuk) inkih teetit
qambisimta.
96. Koros kee usun aqbudak
sugeenim tet addal anuk
keemaaritak ittak iyyaanah.

97. Yallal xiibitna immay nanu
diggah addunyal baxxaqqa itta
makoy qellu sinnih addat sugne
itta koros.

98. Nanu Ginô Rabbit sin massosne
waqdi Qibaadal.

99. Kaadu tirtô gitak nee makkossem
matan umeyniitiy Yallak kalih
im naqbudeemih neh secte akke
waytek.

100. A-saaku shafaaqatta neh takkeeh,
Yallih digaalak nee cattaamak
num mannu.

101. Kaadu kacnoytah yan kataysay
neh xuwaawa (allaaqala) mannu.

102. Maganey!inki adda addunyâ
fanah madaara luk sugnaamal
yeemene maray naggoowê loowot
gacak nen iyyan.

103. Diggah too Nabii Ibraahim
xaaguy taturet kaskassoowa
marah astá tan, kaadu keenik ama
xaagu yoobbe marak maggom
yeemene mara makko.

104. Kaadu diggah Nabiyow ku-Rabbi
usuk mayso-li xuwaw-li kinni.

105. Nabii Nuuc mari sinni farmoyta
Nuuc dirabboyseeh, wohul
farmoytit inkih dirabboyse mara
yekken.
106. Ken toobokoyti Nabii Nuuc
Yallak mameesittaanaa?keenik
iyye waqdi.

107. Diggah anu siinih amaanat-le
farmoyta kinniyo edde rubsumem
sin gudduysaamal.

108. Toysa Yallak meesitaay yi-amri
oggola.

109. Kaadu Yallih farmo sin
gudduysaamal galtó sin messera,
yi-galtó numul matanaay numul
messera ginô Rabbil essera yoo
akke waytek.

110. Toysa Yallak meesitaay yi-amri
oggola.

111. Anninnal koo nummasnaah koo
katatnaah sinaamak boola-le mari
koo kataate way? Kaak iyyen kay
mari.

112. Nabii Nuuc:usun abak sugen
taamoomih ixxiga mayyu, cagalah
anu ken kah seecam iimaanâ
kalah keenik iyye.

113. Ken cisab kee galtò numul matan
yi-Rabbiy qellittem yaaxigel
tan tet akke waytek, woh
aaxiginnitoonuy amah axcuk
mananniton.

114. Kaadu anu yi-seecol yeemene
mara xiiriya num hinniyo.

115. Anu abbay sinam xiiriya hinniyo,
baxxaqqa iyya meesiisey Yallih
digaalak sin meesiisa akke
waytek.
116. Nuucow ama seecok aadeewaytek
xeetit qiden marak numuk teyna
akketto kaak iyyen.

117. Too waqdi Nabii Nuuc isi Rabbi
seeceeh:yi-Rabbow diggah yi-
mari yoo dirabboyseh iyye.

118. Toysa yi-Rabbow yoo kee ken
fan meklah mekelaay Ni-fan
baxisaay ken bayis, kaadu yoo
kee moominiinik yô luk yan mara
woo digaalak naggos iyye.

119. Tokkel kaa (Nabii Nuuc kinnuk)
kee kaâ luk yan mara kibuk tan
doynikil ken naggosne.

120. Tohuk lakal kay marak raaqe
maray aaminewee maggo leet
xuumusne Nabii Nuuc kee kaâ luk
suge mara naggosneek gamadal.

121. Diggah too Nabii Nuuc xaaguy
taturet kaskassoowa marah astá
tan, kaadu keenik ama xaagu
yoobbe marak maggo mari keenik
yeemene mara makko.

122. Kaadu diggah Nabiyow ku-Rabbi
usuk mayso-li xuwaw-li kinni.

123. Qaad deqgsitta kedo sinni farmoyta
Huud dirabbosseeh, wohul
farmoytit inkih dirabboyse mara
yekken.

124. Ken toobokoyti Nabii
Huud:Yallak mameesittaanaa?
keenik iyye waqdi.

125. Diggah anu siinih amaanat-le
farmoyta kinniyo edde rubsumem
sin gudduysaamal.
126. Toysa Yallak meesitaay yi-amri
oggola.

127. Kaadu Yallih farmo sin
gudduysaamal galtó sin messera,
yi-galtó numul matanaay numul
messera ginô Rabbil essera yoo
akke waytek iyye.

128. Ummaan aracay fayya iyyal fayya
itta qarway dabqah elle gace
waytaana digirih xissaanaa?

129. Kaadu maqar-le kalqoota
haysittaanaa, addunyal
waartaanaah, rabe waytoonu
waytaanah innah? (mawaartan
rabetton).

130. Kaadu qidim kee hinnay digaaláh
seehadaytu tabbixen waqdi
xuwaw kee allaaqal sinni marih
xibixih kaa tabbixen.

131. Toysa Yallak meesitaay yi-amri
oggola.

132. Kaadu Yallay maggo afah tan
niqmootay taaxigeeni siinih
yeceek meesita.

133. Affara xiyyuu (gaalaay, laay,

illii kee wadara) kee xaylo siinih
yecee (lab-xayloo kee say-xaylo
kinnuk).

134. Kaadu basaatin kee weqta daroori
siinih yecee.

135. Nabii Huud: diggah anu
kaxxa ayroh (Qhiyaamah
ayro kinnuk) digaalak siinih
meesita koroosannuu kee Nabii
dirabbossaanamak kate wayteenik
keenik iyye.
136. Nel inki gide atu nee kassissam
kee hinnay nee kassiisa marih
num akke wataamah nanu
inkinnah kol manaamina kaak
iyye kay mari.

137. Ta nanu elle nanim kalah tu hinna
nek naharsi marih diinii kee
Qaadoodi akke waytek.

138. Kaadu nanu abnah naniimil
madiggalsimna iyyen.

139. Usun Nabii Huud dirabboyseeniih
ken finqisneh, diggah too finqay
keenit abnet kaskassoowa marah
astá tan, kaadu ama xaagu yoobbe
marak maggo mari keenik
yeemene mara makko.

140. Kaadu diggah ku-Rabbi usuk
mayso-li xuwaw-li kinni.

141. Samuud deqsitta kedó
sinni farmoyta Nabii Saalic
dirabbosseeh, wohul farmoytit
inkih dirabboyse mara yekken.

142. Ken toobokoyti Nabii Saalic
Yallak mameesittaanaa?keenik
iyye waqdi.

143. Diggah anu siinih amaanat-le
farmoyta kinniyo edde rubsumem
sin gudduysaamal.

144. Toysa Yallak meesitaay yi-amri
oggola.

145. Kaadu Yallih farmo sin
gudduysaamal galtó sin messera,
yi-galtó numul matanaay numul
messera ginô Rabbil essera yoo
akke waytek.
146. Sin Rabbi addunyal saayah anuk
niqmat addat waarak sin cabaa?

147. Basaatin kee weqta daroorih
addal.

148. Kaadu buqreeraay, tamiiray
(nakilay) tamri kak aleeh xabcinil
meesite kal sin cabaa?

149. Kaadu qaleelak qarwa uruttan
(orittan) urim teetik naggaarisak
batritak dabqah elle gactoonuh.

150. Toysa Yallak meesitaay yi-amri
oggola.

151. Kaadu umaanet caddok tature
marih amri moggolina.

152. Uma taamat baaxo baysa maray
maqaanet baaxo aymaaqewaah
amri moggolina.

153. Samuud Nabii Saalicik :cagalah
atu elle baaben marih num kinnito
kaak iyyen.

154. Saalicow atu ninnah yan
seehadaytu akke waytek kalah
tu hinnitok, Nabii kinnitom kok
tascasse astá baahey numma
yacee marih num tekkek kaak
iyyen.

155. Nabii Saalic keenik iyyeh : ah
alaáy yi-asta kinni, is arakta ayrò
leeh, isin wonnah timixxige ayroh
araki liton.

156. Kaadu umaaneh tet maxagina,
toysa kaxxa ayróh digaalá sin
xagelek keenik iyye.

157. Tokkel arqó teetik kaleeniih tet
qideenih, edde luk nadaamite
marah maacisen digaala sinnil
obtam yismiten waqdi.

158. Tokkel Nabii Saalic ken kak
meesiise digaalá keenil obteeh
finqgiteenih, diggah too finqay
keenit abnet kaskassoowa marah
astá tan, kaadu keenik ama xaagu
yoobbe marak maggo mari keenik
yeemene mara makko.

159. Kaadu diggah Nabiyow ku-Rabbi
usuk mayso-li xuwaw-li kinni.

160. Nabii Luut mari sinni farmoyta
Nabii Luut dirabboyseeh, wohul
farmoytit inkih dirabboyse mara
yekken.

161. Ken toobokoyti Nabii Luut Yallak
mameesittaanaa ? keenik iyye
waqdi.

162. Diggah anu siinih amaanat-le
farmoyta kinniyo edde rubsumem
sin gudduysaamal.

163. Toysa Yallak meesitaay yi-amri
oggola.

164. Kaadu Yallih farmo sin
gudduysaamal galtó sin messera,
yi-galtó numul matanaay numul
messera ginô Rabbil essera yoo
akke waytek iyye.

165. Isin Labhal fidoh orobtaanaa
raqqa itta ginok fanaak?

166. Kaadu sin Rabbi sin agabuy edde
xaltoonuh siinih gine cabtaanaa?
Wonna hinnay isin ama uma
taamat (labhal orbaanam kinnuk)
caddok tatra mara kinniton keenik
iyye.
167. Nabii Luut mari:luutow labhal
fidoh orobnaamak nee wassaamak
kate waytek, diggaluk baaxok
yeyyeqsimeeh xiiriyen marih num
akketto kaak iyyen.

168. Nabii Luut keenil gacisak:diggah
anu isin abtan uma taama kaxxa
naqabuh niqba marih num kinniyo
keenik iyye.

169. Nabii Luut isi Rabbi kallacak:yi-
Rabbow yoo kee yi-buxah marak
yol teemeneemiiy keenik kalah
yol yeemene mara, yi-mari aba
uma taamaa kee keenil obtu wayta
digaalák nee naggos iyye.

170. Tokkel kaa kee kay buxah maraay
kaal teemenem inkih naggosneh.

171. Idaltô daaqaynah umeynay (Nabii
luut barra kinnuk) digaalát raaqe
maray finqitê luk raqteeh finqitte
akke waytek koroositteemih
sabbatah.

172. Tohuk lakat aka mara (Nabii luut
mara kinnuk) bayisneh.

173. Kaadu qaraanak xeet keenil
oobisne digaaláh robti innah,
tokkel Yallih farmoyti Nabii Luut
meesiise maral robti innah obte
digaalá manxu qaxumaah!

174. Diggah too Nabii Luut marat
tekke digaalat kaskassoowa marah
astá tan, kaadu keenik maggo
mari yeemene mara makko.

175. Kaadu diggah Nabiyow ku-Rabbi
usuk mayso-li xuwaw-li kinni.
176. Garbô mari sinni farmoyta Nabii
Shuqeybi dirabboyseeh, wohul
Yallih farmoytit inkih dirabboyse
mara yekken.

177. Nabii Shuqeybi Yallak
mameesittaanaa?keenik iyye
waqdi.

178. Diggah anu siinih amaanat-le
farmoyta kinniyo edde rubsume
diini sin gudduysaamal.

179. Toysa Yallak meesitaay yi-amri
oggola keenik iyye.

180. Kaadu Yallih farmo sin
gudduysaamal galtó sin messera,
yi-galtó numul matanaay numul
messera ginô Rabbil essera yoo
akke waytek.

181. Nabii Shuqeybi keenik iyyeh:
sinaamah tu-elle keexxan keelá
duudusaay, keexó daggoysa mara
makkina.

182. Kaadu sinaamah massah yan
miidaanay duddalel miidaanisa
miidaanissaanam.

183. Kaadu sinaamak-le cakki
madaggoysinaay, baaxó
mabaysina baaxó umaanet baysa
mara tikki itteenih.

184. Kaadu Yallay sin kee siinik
naharsi ginoona gineh digaalák
meesita.

185. Madyan mari Nabii Shuqeybik
:cagalah atu elle baaben marih
num kinnito kaak iyyen.
186. Kaadu Shuqeybow atu ninnah
yan seehadaytu akke waytek
kalah tu hinnitooy, diggah nanu
dirableelak numuk teyna koo
nakkale kaak iyyen.

187. Tokkel atu qaraanak digaalá
kitiifoonuh nel oobis numma
yacee marih num tekkek kaak
iyyen.

188. Nabii Shuqeybi yi-Rabbi isin
umaanek abba haytaanam
yaaxigeh keenik iyye.

189. Tokkel kaa dirabboyseeniih,
gayrantuy ken silaalisa-le ayróh
digaalá ken tibbixeeh ken finqisse,
diggah woh kaxxa ayróh digaalá
kinni.

190. Diggah too Nabii Shuqeybi marat
tekke digaalát kaskassoowa marah
astá tan, kaadu keenik maggo
mari yeemene mara makko.

191. Kaadu Nabii Mucammadow
diggah ku-Rabbi usuk mayso-li
xuwaw-li kinni.

192. Diggah A-Qhuraan ginô Rabbih
xaquk obsime.

193. Jibriiliy amaanat-le kaa oobise.
194. Yallih farmoytittey Yallih digaalák
sinam meesissak numuk teyna
takkemkeh ku sorkocobbaxal kaa

(Qhuraan kinnuk) oobise.

195. Qarab afay baxxaqqa-let kaa
oobise.

196. Kaadu diggah ama Qhuraanih
cusiyyi naharsi ambiyah kitoobah
addal yan.
197. Kaadu ama makki koros atu Yallih
farmoyta kinnitooh, Qhuraanay
kol oobisne cakki kinnim, israa-
iil xayloh qolama woh numma
kinnim taaxigem astáh ken
maxiqtaa?

198. Kaadu Qhuraan qarab akkewaa
maray qajam deqsitak numuk
teynal kaa oobisinnoy,

199. Tokkel usuk kaa keenil (makki
koros kinnuk) akrayuk yeneeh,
kaal yeemene mara akkuk
manannon.

200. Tonnaah ama Qhuraanih cinaa
kee angoddi umeyniitih yan marih
sorkocobbaxittet culusneh.

201. Usun kaal (Qhuraan kinnuk)
mayaaminan qansarissi ken hayta
digaalá ubullu haanam fanah.

202. Eddeluk woo digaalá garcik
(hurubbak) keenit tamaate, usun
mamut teetik aaxige kalah.

203. Tokkel nanu natoobeeh, naamineh
gide a-digaalák nee maay
wadirroysan iyyan?

204. Usun Ni-digaaláh obtimii edde
qataatakaanaah raksitaanam?

205. Nabiyow yoh warisey qumri
keenik eyxerri hayneh maggo
liggiditte ken sugusneeh
hatkisnek,

206. Tohuk lakat kah xagnisimak
sugen digaalá keenih temeetek?

207. Addunyal qumrii kee niqmatak
edde hatkisimak sugeenim maca
keenih xiqtaah? rabaanak naharal
Yallal gace weenik (tu-keenih
maxiqta).
208. Kaadu hebeltô magaalah mara
mafinqisinnino Yallih digaalák
ken meesissah tan farmoytit
keenih rubne nee akke waytek.

209. Keenih (makki koros kinnuk)
kassiisiiy garci kalootu, kaadu
Nanu keenit abneh nan digaalál
daalimiin makkinnino.

210. Kaadu ama Qhuraan Nabiil
sheetoona moobisinna, Jibriil
oobisê kal.

211. Kaadu woh ken maceltaay keenih
matakkaay maduudan.

212. Diggah usun (sheetoona kinnuk)
qaraanak Qhuraan ankacsaanamak
waasimeenimih sabbatah.

213. Toysa Nabiyow Yallâ luk aka
Yalla maqbudin, toysa Yalli
digaaleh yan marih num akkettok.

214. Kaadu Nabiyow ku-kedók kol
xayih yan mara ni-digaalák
meesis.

215. Kaadu Nabiyow moominiinik koo
kataate marah Ramma ixxicaay,
keenih xabbacow.

216. Tokkel Nabiyow ku-amri
cineenik, toysa diggah anu isin
abba haytaanamak bari kinniyo
keenik ixxic.

217. Kaadu Nabiyow maysoleeh
xuwawleh yan Rabbil kelitaay isi
caagid kaal kelis.

218. Yallay barti salaatah dubuk
soltaah abta waqdi koo yablel
kelit.
219. Kaadu salaatah sujuud abaah,
rukuuq aba marâ luk abta angoyyi
kok Yable Rabbil kelit.

220. Diggah Yalli usuk yaabbi yaaxigi
kinni.

221. Sinaamey siinih warsoo?keenik
ixxic Nabiyow :sheetoona elle
obta mara,

222. Usun elle oobaanam ummaan
kaxxa dirablih dambi-li.

223. Sheetoona malaykak ankacissaah
taabbem jinnilittel hakuyta,
keenik maggo mari dirableelah
anuk.

224. Gadaba makkotteeh, maxqawite
mari ken kataata.

225. Nabiyow matablaa! usun diggah
yabti daqooruk ummaan daqaaral
diraabah giirisaanam ilqaa kee
faylat caddok taturak.

226. Kaadu diggah usun abewayoonu
waanam iyyan.

227. Yallal yeemeneeh meqe tamoomi
abbaasiteeh Yalla maggom cuseeh
yundullumeeniik gamadal Rasuul
kee islaam diinik kalalak koros
gadabal yab gacsa mara akke
waytek. isi nafsii kee seehada
yudlume mari aaxige-le kah
gacoonu waan gacim kinni gacim
rabaak lakal, diggah usuk uma
gacim kinni.


1. Taa-Siin (edde faxem Yalli
yaaxige), toh Qhuraan Aayootaay,
is baxxaqqa-le kitaabal tan.

2. Is moominiinih tirtoo kee kaxxa
aytikuma.

3. Ama mari (moominiin kinnuk)
salat soolisaah abaah Zaka yaceeh,
usun akeerâ manol galtóo kee
digaalák tanim nummaysaah
asmatah- le mara.

4. Diggah akeerâ mano
nummaysewaa marah ken uma
taamoomi keenit bilqisneeh
magqaaneh tet yablen, tokkel usun
baditak teetit (uma taama kinnuk)
yadudduuren.

5. Woo mari addunyal uma digaalá
lon, kaadu usun akeeral sinaamak
finqaa kee kasaarah gaca mara.

6. Kaadu diggah Nabii Mucammadow
atu Qhuraan kak barittam
naggaarah yan Rabbiy ixxigalih
yanih xaqu kinni.

7. Nabii Mucammadow cusey Nabii
Muusa isi barrak:diggah anu girá
ableh aniih teetik xaagu siinih
baahee kee hinnay girák ura
dabiita hirgeh siinih baahe akkeyyo
waacak laqsittaanamkeh iyye
waqdi.
8. Tokkel Nabii Muusa teetil (girá
kinnuk) yemeete waqdi, giráh
amol yan maraa kee tet derfal yan
mari barkattooweh axcuk seecime,
kaadu Yalli saytunnooweh, ginô
Rabbi.

9. Muusaw! Diggah anu Yallay
qibaada cakkisitay Maysoleeh
naggaarah yani kinniyo.

10. Kaadu ku-caxxay gabat lito qid
kaak iyye, tokkel kaa qambiseeh
lab-abesti (baadeysi) innah
abrakih (alaasabitah) kaa yuble
wagqdi kudeh derre cabeeh wadirih
mawagtinna meesih, Muusaw
mameesitin, diggah Yi-xaquk
ummat fanah rubsumte farmoytit
Yi-xaqul mameesittak kaak iyye
Yalli.

11. Kinnih immay yok meesittam
kak faxxintam umaanet caddok
tatureeh, isi nafsi yudlume mara,
tohuk lakal uma taamal meqe
taama ciggiilise mari kak conxitam
maliiy, toysa diggah anu dambi
cabti-li xuwaw-li kinniyo iyye
Yalli.

12. Kaadu isi gaba kaamiisik fillak
moyya kak culta ikkek culus is
qaduk diifu luk biyak maleh baras
maleh awqelek, ama namma asta
(caxxaa kee gaba kinnuk) koh
necee sagla astootiy koh neceet
edde anuk firqawnaa kee kay mara
fan tet luk gexxamkeh, diggah
usun Yallih amrik yewqeeh kaal
koroosite marah sugen.
13. Tokkel Ni-astooti qaduk
amballayuk keenih temeete waqdi,
ah baxxaqqa-le baaba iyyen.

14. Kaadu tet (sagla astay Yalli
Nabii Muusah yecee kinnuk)
yengeddeeniih dirabboyseenih
ken nafsi is Yallih xaquk tanim
kinnim teetik asmatuk dulmii kee
kaxxamariinoh, toysa Nabiyow
umaanet baaxo baysa marak elle
cabo kah takke inna wagitey?

15. Yalli nummah xiibitak Nabii
Daawuud kee Nabii Suleymaanah
ixxiga neceeh teetil taamiteeniih,
kay naqoosa moominiinik maggo
marak nee muxxuse Yalla kinni
faylalem iyyen.

16. Kaadu Nabii Suleymaan
isi abba Nabii Daawuuduk,
nubuwwannuvy, qilmii kee reeda
nagre, Kaadu Nabii Suleymaan isi
marak kee sinaamey Yalli haadah
af nee barseeh, ummaaniimik
kak ceyitnam neh yecee, diggah
a-mattaccoo is Yallak baxxaqqa
itta muxxoy raqqa iyya marak edde
baxsimna kinni iyye.

17. Nabii Suleymaanah kay qande
(kay qaskar kinnuk) jinnii kee
seehadaay haadak kaah kobxisimte,
taturtem keenik wadirsiimil
gacisak missal gexaanamkeh.

18. Usun xuunê daqar guffu iyyen
wagqdi, xuunek xuuneyta kee
xuuney sinni dabooqa cula
Suleymaan kee kay qande ibittet
sin tiggileh sin fingissaamak usun
sin finqisaanam aaxige kalah
keenik itte.

19. Tokkel Nabii Suleymaan tet
(xuuneyta kinnuk) maxcok asalah
biniyya (musuyya) axcuk, yi-
Rabbow ku-niqmatay yoo kee
yi-xaleynah tecee faatitam yoo
geysiisaay yol bicis, Kaadu meqe
taamay atu kicinto abam yol
bicisaay, ku-naqoosak meqe marâ
luk Ku-Racmatah jannat yoo culus
iyye.

20. Nabii Suleymaan haadah adda
tabeeh lowsiise waqdi, macaay!
Hud-Hud deqsita haadaytu kah able
waam, hinnak usuk deedaltaamat
deedalaa? iyye.

21. Deedalam kaak yuble waqdi:gibdi
digaalah kaa digaaliiy, hinnay
kaa asgadiiy, hinnay baxxaqqa-le
sumaaqay wadi kaak edde yani yoh
baahe akkele iyye.

22. Hud-Hud deqsita kimbiroyti dago
waktiy axxeerewaa suggu iyyeh
Nabii Suleymaanal yemeeteeh,
caagidik atu aaxige waytam
eexegeeh, saba deqsitta magaalak
asmat-le xaagu luk koh emeete
kaak iyye.

23. Diggah anu sabâ (yaman baaxo
kinnuk) mara tackume barray
bilqhiis deqsittay addunyak
ummaanim kah tontocowwimeeh,
kaxxa qarkaytoy reedah elle
daffeyta-le gee iyye.
24. Tet kee tet maray Yallak kalah
ayró yaqbudeeh ayróh kummaata
gee, kaadu sheetan ken taamoomi
keenit bilqiseeh cakki gitak ken
waaseh, edde luk usun Yalla
inkittoysaanamah tirri miyyan.

25. Sheetan toh keenit kah bilqisem
qaranwaa kee baaxót qellitti
ittem yayyaaqeeh yaaxige Rabbih
kummaate waanamkeh iyyaanama,
kaadu Yalli qellissaanam kee
taybulleenim siinik yaaxigeh.

26. Yallay kaak-sa qibaada cakkisita
Yalli kak aneewaa qibaadaa kee
kummaatiyya cakkisittam usuk
kaxxa qarshih Rabbi kinniih.

27. Nabii Suleymaan Hud-Huduk,
numma taceem kee hinnay
dirableelak numuk teyna kinnitom
kok wagtennooh cubbusenno kaak
iyye.

28. A yi-kitab saba deqsitta baaxoh
marah beyaay kaa keenil qambis,
tohuk lakal xabanah keenik gacca
ixxicaay, kitab caagidik gacsaanam
keenik wagit kaak iyye.

29. Hud-Hud Nabii Suleymaan
kaal ruube kitab luk gexeeh
sabah amoytal kaa qambiseeh
kaa tikriyeh, tohuk lakal kee
makaabaney:diggah Massakaxxa
-le kitab yol qambisimech yoo gufe
keenik itte.

30. Diggah usuk (kitab kinnuk)
Suleymaan xaquk yemeete, kaadu
diggah usuk fulte Racmattaay,
Gunê Racmatta-le Yallih Migaaqak
Qimbisima.

31. Yol makaxxamariinitinaay,
muslimiinih yan maray Yallih
amrih Rammitah anuk yol ama
iyye Nabii Suleymaan keenik itte.

32. Kee makaabaney! A yi-caagid yoh
escessiyay, isin edde marraay elle
malissi haytaanam fanah sin maleh
caagid targiqi hinniyok keenik itte.

33. Usun teetil gacisak:nanu qaqndee
kee manga-le mara, kaadu qeebil
gibdi mara kinninooh, caagid koo
fan kelisnak nee elle amrissam
wagitaay cubbus teetik iyyen.

34. Is garci keenih kalak:diggah
amoytit magaala qandeh cultek
tet bayissaah tet marak fayya itta
abbobti xixxibittaah yaqunxee
mara ken aban, kaadu tamah
keenik qaadaay tonnah aban itte.

35. Kaadu anu diggah Nabii
Suleymaan kee kay marâ fanah
hadiyyat ruubeyyooh, anu ruube
mari farmok gacsaanam wagteyyo,
usun oggolaanam kee hinnay
cinaanam itte.

36. Tokkel amoytâ (bilqhiis kinnuk)
farmoyti hadiyyat (massakaxxah
yaceen acwa kinnuk) luk Nabii
Suleymaanal yemeete waqdi,
isin maalul yoo cattaanaa
lawsiyyah Yalli nubuwwannuu
kee reedaáy maaluk yoh yeceem
siinih yeceemik kayrih taysehik,
wonna hinnay siinih yeceen
hadiyyatat walittam siini addunya
kicintoonumuh sabbatah keenik
iyye.

37. Nabii Suleymaan woo farmoytak:
bahte hadiyyat luk keenil gac,
Yallal xiibita immay dudda
kah aalle waanaah, fooca edde
garaysaanam kak duudewaan
qande keenih baahennooh, ken
magaalak xixxibaane luk, usun
yuqunxee marah anuk ken
ayyaaqenno iyye.

38. Nabii Suleymaan konnaba-le
abbobtiy tet (bilqhiis kinnuk)
qarkaytó iyyi siinik yoh baahaah
usun muslimiinih anuk yol
yamaateenik naharat keenik iyye

39. Jinnik qanxaffee kee nabiina leeh
qifriit deqsita ginneyti anu tet
(qarkayto kinnuk) koh baaheyyo
ama ku-daffeynay meklah elle
daffeytak uguttak duma, kaadu
diggah anu tet quktoh duddali
teetik dagarat tan bilah amaanat-li
kinniyo iyye.

40. Kitaabak ixxiga-le num: anu tet
(qarkayto kinnuk) koh baaheyyo,
atu fakte intih dambor kol gacak
duma kaak iyye, tokkel Nabii
Suleymaan isi xaqul geytimteeh
dabaqtem teetik yuble waqdi: ah
yi-Rabbih muxxo kaa elle faatitam
kee hinnay kaak angaddeem yok
yabaluh yoo elle mokkora kinni,
Yallih niqmat faatita num cagalah
isi nafsih sabbata kah faatitam,
kaadu Yallih niqmat yengeddee
num Yalli kay faatok gaddalih yan,
toysa diggah yi-Rabbi gaddali,
usuk meqe Rabbiy addunyal kay
niqmat faatita num kee hinnay kay
niqmat yangaddee num inkih kayri
kak duuda Rabbi kinni.

41. Nabii Suleymaan isi xaqul yan
marak tet qarkaytok weeloola
teetik korisa is elle aaxige wayta
innal edde raddam kee hinnay
edde radewaa marat tanim teetik
nablemkeh iyye.

42. Tokkel sabah amoyta bilqhiis
Nabii Suleymaan fanah temeete
waqdi, ku-qarkayto anna celtaa?
teetik iyyen, hununuuh is tet inna
itte! Kaadu teetik duma ixxiga
neh tontocowwimeeh, nanu
muslimiinih sugne iyye Nabii
Suleymaan.

43. Kaadu is Yallak kalah aqbudak
sugtem Yallih qibaadak tet
waasseh, diggah is koroosite marih
barrak sugte.

44. Kalqat (kaxxa qari) cul teetik
iyyen, tokkel kaa culteeh kay
daarat tuble waqdi haffitta lee kaa
tekkeleeh, isi naīmma sarbak saro
fayya hayte, diggah usuk daaratay
saytuttucin bililleelak (meraayak)
yaniy lee kak guba gexxa teetik
iyye Nabii Suleymaan, Yi-Rabbow
anu diggah inni nafsi udlumeh
agleyta kol heemil, kaadu Nabii
Suleymaanâ luk Islaam diinit
culeeh, Yallay gino Rabbi kinnih
Rammiteh itte bilqhiis.
45. Yalli nummah xiibiteh Samuud
deqsitta kedoh ken toobokoyta
Nabii Saalic Yalla inkittoysaay,
dubuk kaa uqbuda iyyaanamal ken
fanah kaa rubne axcuk, edde-luk
Nabii Saalic ken fanah yemeeteeh
Yalla inkittoysa keenik iyye waqdi
usun too waqdi namma buttay
ittawayta yekken yeemene maraa
kee koroosite marah anuk.

46. Nabii Saalic :yi-maraw
koroosannuu kee uma taamat
macah tasissikeeniih iimaan kee
meqe taama cabba hayteenih Yallal
dambi cabti messerittaanaa, Yalli
siinih nacruuramkeh? keenik iyye.

47. Saalicow koo kee kô luk yan
marak umanfaalitneeh, umaanek
nee geytem sin sabbatah nee geyte
kaak iyyen, Sin umanfaalak sin
geytem Yallih xaquk sin geyte,
wonna hinnay isin umaanee
kee maqaanel mokkorima mara
kinniton keenik iyye Nabii Saalic.

48. Nabii Saalic magaalal (cijri deqsitta
magaala kinnuk) sagla numuy
koroosannuu kee uma taamat
baaxó bayissay, maqaanet baaxó
aymaaqewayta sugte.

49. Ama sagla numuk mariiy marak:
Yallal sittah xiibitnay, diggah
kaa kee kay buxah maraay kaal
teemenem bar mirreh ken qidenno
iyyaanamal, tohuk lakat diggah
kay awlaytuk kaa kee kay marih
qidimit mamarinninooy, nanu
diggah innaamal numma yacee
mara kinnino kaak axcenno iyyen.
50. Kaadu ama mari Nabii Saalic kee
kay marih qidimih malseeniih,
nanu ken uma malal ken
galtennooh ken digaalenno Nabii
Saalic qokollaah ken bayisnaamal
usun aaxige kalah iyye Yalli.

51. Toysa Nabii Mucammadow ken
uma malah ellecabo kah tekke inna
wagitey, diggah nanu ken kee ken
mara inkih bayisnehik.

52. Toh ken buxaaxiy keenik foyyah
raqte aben dulmih sabbatah Yalli
ken finqise waqdi, diggah keenit
yekke finqat yaaxige marah Yallih
dudda tascasse astá tan.

53. Kaadu yeemeneeh Yallak
meesitak suge mara woo digaalák
naggosneh.

54. Nabii Mucammadow ku-marah
cusey:Nabii Luut isi marak
qaxumaane kak gufti toofee taama
abtan isin umam teetik abaluk iyye
waqdi.

55. Diggah isin labhal orobtaanaa fidô
fayxih agabu cabba hayteenih?
Wonna hinnay isin Yalli siinil le
cakki igma marah tantoonuuh,
Yallaa kee kay farmoytih amri
cinteenih keenik iyye.

56. Tokkel kay mari maxcoh kaal
gacseh yenem mali mariiy marak
Luut mara sinni magaalak eyyeeqa
iyyeenim akke waytek, diggah
usun (Nabii luutul yeemene mara
kinnuk) seehaday labhal fidoh
orbaanamak sinni saytunnossa
kinnon iyyen.
57. Tokkel Yalli Nabii Luut kee kay
buxah maraay kaal yeemene mara
keenil obte digaalák naggosneh,
kay barray raaqe marat raqtey
finqite marat lowne akke waytek
iyye yalli.

58. Kaadu qaraanak digaalah xeet
keenil oobisne robti innah, tokkel
meesiisen maral robti innah obte
digaalá manxu qaxumaah!

59, Nabii Mucammadow: faatoo kee
fayla Yalli leeh isi naqoosay (kay
farmoytit kinnuk) isi farmoh
dooritel nagaynan kaak yanay,
tohuk lakal A-korosey Yalli yayse
innaa, hinnay Yallat agleh haan
numtinwwellittey usun yaqbudeeni
tayseeh keenik ixxic? (Yalli yayse).

60. Hinnak Nabiyow A-korosuk
Qaranwaa kee baaxo miyyi
ginee, kaadu qaraanak lee siinih
oobise Yalli yayse innaa wonna
hinnay isin Yallak kalah deedalah
taqbuden Yallitte tayseeh keenik
ixxic?tokkel Nanu woo leet
basaatiniy qaxaleeh anxaxini
edde nuysubuke, isin kay coox
taysubkeenimih dudda luk
manannitonuuy, ah abeh yan Yallâ
luk yaqbuden Yalli yanii? (Mayan),
wonna hinnay usun cakki gitaa kee
iimaanak daggaawaah, Yallat kaak
kalihim massoysa mara qibaadal.

61. Hinnak Nabiyow A-kķorosuk Yallat
agleytah haytaanamih qibaadá
tayse innaa, hinnay baaxo madabay
elle dabaqtaana siinih abeeh,
tet fanittel weeqaytitte siinih

heeh qaleela xiikol (assimaytitte
kinnuk) teetih abey namma badî
fanal (qasbole bad kee salfa-le bad
kinnuk) medmed (adeedu) hee Yalli
yaysee keenik ixxic? ah abeh yan
Yallâ luk yaqbuden yalli yanii?
(mayan) wonna hinnay keenik
maggo mari mayaaxiga Yallih
duddi yakkeh gide.

62. Hinnak Nabiyow A-korosuk Yallat
agleytah haytaanamih qibaadá
tayse innaa, hinnay gibdaabini
xage seehadayti kaa xaaqa waqdi
xaaqó kaak oggolaah, umaane
kaak kalaah, siinik yookomeh
yan marak baaxo ciggiila mara
sin abe Yalli yaysee?ah abeh yan
Yallâ luk yaqbuden Yalli yanii?
(mayan), Yallih dudda tascasse
astootik taabbeeniih tableenimil
kassittaanam siinik dagoh keenik
ixxic.

63. Hinnak Nabiyow A-korosuk
Yallat agleytah haytaanamih
qibaada tayse innaa, hinnay
barrii kee baddi diteetak gita
siinih yascasseeh, isi Racmatak
(rob kinnuk) foocat aytikumah
caacooya siinih ruuba Yalli
yayseeh? Ah abeh yan Yallâ luk
yaqbuden Yalli yanii? (mayan) Yalli
fayya iyyeeh saytunnooweh agleh
kaat hayya haanamak keenik ixxic.

64. Hinnak Nabiyow A-kķorosuk Yallat
agleytah haytaanamih qibaada
tayse innaa, hinnay gino qimbisaah,
tohuk lakal tet baysaah tet bayseek
lakal tet gacsaah qaran kee baaxok
sin yarzuqhe Yalli yaysee?ah abeh
yan Yallâ luk yaqbuden Yalli yanii?
(mayan) isin sinni sumaq kee

asta baaha nummat yaaba mara
tekkeenik keenik ixxic.

65. Nabiyow qaranwaa kee baaxol
taniimik qellittem num mayaaxiga
Yalla akke waytek keenik ixxic,
kaadu num mayaaxiga magooqak
ugutoonu waanaah Qhiyaama edde
solta ayrò Yallak-sa.

66. Wonna hinnay ken (koros
kinnuk) ixxiga dudda elle bahtam
akeera usun tet yasmiteenim tet
gibdaabina yablen waqdi, wonna
hinnay usun addunyal teetik
agaywaagat sugen, wonna hinnay
usun teetik (akeera kinnuk) bagi
gonna-lon.

67. Kaadu koroosite mari nee kee ni-
abbobti rabneeh burta nekkeek
gamadal, diggah nanu magooqak
nuwwuk awqennoo iyyen?

68. Nummah Yallal xiibitna immay
nee kee ni-abbobti ama ugutiyyah
dumaak xagnisimneeh wohuk tu-
maballino A-xagni tu-hinna naharsi
marih hayyayyoona akke waytek
iyyen.

69. Nabiyow ama korosuk baaxô
bagul gexaay siinik duma sugte
umeyniitik ellecabo kah tekke inna
wagita keenik ixxic.

70. Kaadu Nabiyow ama koros derre
kot cabtaah koo dirabbossaamih
sabbatah keenih marookitinaay,
usun koh kah malsan uma malah
sabbatah alil kak ceyta num
makkin, diggah Yalli koo qoklelek
(catelek).

71. Nabiyow koroosite mari
a-nee kah xagnissan digaalah
wakti mawaqdiiy isin nee kah
xagnissaanamat numma yacee
mara tekkeenik kok iyyan.

72. Nabiyow isin edde Qataataktan
digaalak tu siinih xayyowtam
takkeh keenik (koros kinnuk) ixxic.

73. Diggah Nabiyow ku-Rabbi sinam
amol muxxo-li kinni, kinnih
immay keenik maggo mari woo
niqmatal Yalla mafaatita.

74. Kaadu Nabiyow diggah ku-Rabbi
ken alilwa qellissam kee usun
sinam ayballuk abaanam yaaxigeh.

75. Kaadu qaran kee baaxoh addal
ginok qellitti ittaamay Yallak
qellitta matan Yallih xaqul
baxxaqqa-le kitaabih (lawcal
macfuuz) addal tanih akke
waytek.

76. Diggah A Qhuraan israa-iil xaylok
cakkik usun sitta elle waanamak
maggom keenik gabbaaqa.

77. Kaadu diggah usuk (Qhuraan
kinnuk) makot gexok tirtooy,
digaalák Racmata kaal yeemene
marah.

78. Nabiyow diggah ku-Rabbi ken
fan meklaah isi qadlil kura, usuk
mayso-li ixxiga-li kinni.
79. Toysa atu Nabiyow Yallal kelit
usuk koo xiqelek, diggah atu
baxxaqqa-le cakkih bagul tantok.

80. Nabiyow diggah atu sorkocobbaxi
kak rabe mara (koros kinnuk)
cakki seeco mataysabbaay
aytimaleela seeco mataysabba usun
salaf cabba heenih fooran waqdi.

81. Kaadu Nabiyow atu Yalli tirtô
gitak inti waysiise mara tirri hee
hinnito, usun edde yanin makok
atu cakki ken taysabbem madudda
Ni-aayoota (Qhuraan Kinnuk)
nummayse mara akke waytek,
toysa usun ku-seeco oggole mara
kinnon.

82. Yallih xaquk usun (seehada
kinnuk) baahen dambih cakkisiten
digaalá keenil obta waqdi
baaxók alí keenih nayyaaqe,
diggah sinaamak koroosite mari
Ni-aayoota (Qhuraan kinnuk)
nummaysak masuginna axcuk
keenî luk yabta.

83. Nabyow cus: kulli ummattak Ni-
aayoota dirabboyse marak buttá
kobxisna ayró (Qhiyaamah ayrò
kinnuk), tokkel naharsi mara
keenik wadirsi maral gacisak
kobxisimaanaah cisaabah ken
beyan.

84. Cisab booxah xikki iyyan waqdi,
Yi-aayoota dirabbosseenii, ixxiga
teetik aalle kalah, hinnak isin
addunyal maca abak sugten?
keenik iyya Yalli.
85. Kaadu digaalâ maxcó keenil
nummatteh abeenih yanin dulmih
sabbatah, tokkel usun yaabaanam
maduudan sinni nafsik digaalá
waasoonuh.

86. Ama koros matablaa! Diggah
Nanu bar edde dabqaanaah
sabhalaalaanamkeh keenih abneeh,
laqó diifu keenih abnem Rizqhi
(quusi) edde gurrusoonuh, diggah
tohut Yallih inkittinaanee kee kay
dudda tascasse astooti tan Yallal
yaamine marah.

87. Kaadu Nabiyow cus :baanta
fuxsunta ayró (Qhiyaamah ayro
kinnuk), tokkel qaranwal yan
maraa kee baaxól yan mari inkih
kaxxa meesih meesitaah edde
raban wariggah wariggitan Yalli
raq kah faxe mara akke waytek,
kaadu ginó inkih sinni Rabbî fanah
Rammit luk tamaate.

88. Kaadu qaleelá soltaah aracal tanim
teetik akkaluk tet table, is kaxxa
gexoh gexak Qubulti innah, toh
Yallay kulliimik gino yeymeeqeeh
karriqqi heeh abto kinni, Diggah
usuk abba haytaanamak adda
yaaxigi maqaanee kee umaanek.

89. Maqaane luk yemeete num
Gimaan kee meqe taama kinnuk)
Qhiyaamah ayró, usuk teetik
kayrih tayse galtó le Yallih xaqul
(jannat kinnuk), kaadu usun woo
ayró meesii kee wariggak (Saayah)
amaanah yanin.
90. Kaadu uma taamoomii kee Yallat
agleyta haak yemeete mara
jahannam girat foocitteh ken
oobisan Qhiyaamah ayrò, addunyal
abak sugten uma taamoomik-
sa elle galtimtaanam maay liton
keenik iyyan?

91. Nabiyow sinaamak ixxic: cagalah
anu edde amrisimem a-baaxóh
(makka kinnuk) Rabbiy tet
bagul qabal caxaanam caraamu
abeeh ummaanim-le aqbudeemi
qibaadá kaah caglisak, kaadu
anu muslimiinik numuk teyna
akkeemih amrisime.

92. Kaadu Nabiyow sinaamak
ixxic:Qhuraan sinaamal akriyeemil
amrisime, toysa cagalah kaal
taamitaanamal tirri iyye num
cagalah isi nafsi tirri kah iyyam,
kaadu tirtô gitak makkoote numuh
tu-gactek, tokkel anu cagalah
farmoytiitiy isi mara meesiisek
numuk teyna kinniyo kaak ixxic.

93. Kaadu Nabiyow ixxic: faylaa kee
qaxmeqe saare lem Yalla, usuk isi
astooti sin aybulleeleeh cakkii kee
baatil inkih siinih tascase ixxigah
tet aaxigetton, kaadu ku-Rabbi isin
abba haytaanamak garcite hinnaay
sin elle galte-le Qhiyaamah ayro.


1. Taa-Siin-Miim (edde faxem Yalli
yaaxige).

2. Nabiyow tah baxxaqqa-le kitaabih
(Qhuraan kinnuk) aayootay kol
oobisne kinni.

3. Nabii Mucammadow Nabii Muusaa
kee firqawni xaagu nummah koh
warisnaah kol nakriye, Qhuraan
nummaysa maray usuk Yallih
xaquk yanim kaak yaaxige kaal
taamitamkeh.

4. Diggah firqawni masri baaxoh
bagul caddok tatreeh Yalla kinniyo
iyye, kaadu masri mara qaxa-qaxa
ken abeeh ken baxaabaxseh horta
keenik yussuqunxeeh xixxibiseh,
(israa-iil xaylo kinnuk) lab xaylo
keenik yasguudeeh, agabu keenik
nuwwuk cabaah naqoosah ken
haysita, diggah usuk baaxó baysa
marih numû suge.

5. Kaadu baaxô bagul firqawni
yussuqunxeeh boolayse
mara (israa-iil xaylo kinnuk)
muxxusnaah keenih namqeeh
kayrih kataatan mirocti ken
abnaah, baaxó nagra mara ken
abnaamat ken gunnam fanna
firqawnaa kee kay mara bayisneek
gamadal iyye Yalli.
6. Kaadu baaxô bagul Reeda
keenih arcisnaah, firqawnaa kee
Haamaanaay ken Qaskar, keenik
(burten mara kinnuk) kak meesitak
sugtem ken (firqawnaa kee firqawni
mara kinnuk) naybulleemkeh.

7. Kaadu Nabii Muusah inal wacyi
oobisne kaa xalte waqdi, kaa qarisa
iyyaanamah, tokkel firqawnak
kaah meesittek, eddeluk sandugut
kaa hayya hayisay Niil weeqaytut
kaa qid. Kaadu mameesitinaay,
marookitin diggah Nanu kol kaa
gacsennooh, Yallih farmoytiitik
numuk teyna kaa abennok.

8. Tokkel firqawni mari amo kaak
yewqeeh kaa yukkuqe qaduwwii
kee gandi keenil yakkemkeh,
diggah firqawnaa kee Haamaanaay
ken Qaskar koroositteeh dambi-le
marah sugen.

9. Kaadu firqawni barra (Muzaacin
baxa asiya kinnuk) firqawnak yoo
kee koh inkih inti rufto akkelek
kaa maqidina nee anfiqee kee
hinnay baxah kaa haysite akkennok
kaak itte, usun (firqawnaa kee
firqawni mara kinnuk) ken finqi
kay gabat yanuwaam aaxige kalah.

10. Nabii Muusah inah sorkocobbaxa
addunyal enni ittaamak foyyah
maacise Muusa kasittaah kaah
cisabbowtam akke waytek, usuk isi
baxa kinnim aybulleraarra hayte tet
sorkocobbaxa diggi heewanninoy
sabril, is Yallih xagana nummayse
marak tiyak teyna takkemkeh.
11. Kaadu Nabii Muusah ina Muusa
weeqaytut qidde waqdi kay
maqanxak kaa katayaay, kaak
abaanam wagit teetik itte, tokkel
kay maqanxa xer ikkek kaa abaluk
kaa katatte usun (firqawnaa kee
firqawni mara kinnuk) aaxige
kalah.

12. Qarsa agabih anguuga yaaxem
Muusal carammosneh kay inal
kaa gacisnak duma, tokkel kay
maqanxa: siinih kaa qarsaah kaa
yaynabe buxah mara siinih maay
ascassoo? usun kaah xuwaawa
marah anuk keenik itte.

13. Tokkel kay inâ fanah kaa (Nabii
Muusa kinnuk) gacisne tet inti kaat
ruffu ittaah, rookite waytamkeh,
kaadu is Yallih xagni numma
kinnim taaxigemkeh, kinnih
immay keenik (koros kinnuk)
maggo mari Yallih xagni numma
kinnim mayaaxigan.

14. Nabii Muusa furrayniino dudduuy
qumrik, morootom sanat guffu hee
waqdi, nubuwwannuu kee ixxiga
kaah necee, kaadu Ni-naqoosak
taama kak meqe mara tonnal
galatna.

15. Kaadu Nabii Muusa magaala sasot
cule tet mari garcit yan wakti,
tokkel tet addal namma numuy
taame gee, a-namma numuk
numuk teyni keenik Muusa kedóoy,
aka num firqawni kedóh numuy
qaduwwih kaak yani, Tokkel kay
kedoyta kinni num cató kaat faxe
kay qaduwwih yan marih numul,
tokkel Nabii Muusa kumbuuqussu
hee gabat kaa yootokeeh kaa
Qideh, too waqdi: Nabii Muusa tah
sheetan taama, diggah sheetanti
Aadam xaylok qaduwwiy qadaawat
kak baxxaqqa iyyey cakki gitak
baxxaqqa-le makkoysiyyah ken
makkoysa kinni iyye.

16. Nabii Muusa yi-Rabbow anu
diggah seehadayti rooci hoxak
yi-gabat yewqe waqdi inni nafsi
wohul udlumehik woo dambi yoh
cab iyye, edde luk Yalli dambi
kaah cabeh, diggah Yalli usuk
dambi cabti-li xuwaw-li kinni.

17. Nabii Muusa yi-Rabbow dambi
cabtii kee toobat niqmataay
wohuk kalah maggo niqmoota yoh
teceemih sabbatah tohuk wadir
anu inkinnah umeyniitih yan
marak hebeltô numuh cato makka
umaanel iyye.

18. Tokkel Nabii Muusa firqawni
magaalah addal conxitak xaagu
qambaalak maacise, edde luk kimal
kay marak cato kaal faxe num
kaah deerisak yoo cat kaak iyye,
Nabii Muusa:diggah atu mako kak
baxxaqinte num kinnito kaak iyye.

19. Tokkel Nabii Muusa kaa kee kay
marih numuk inkih qaduwwih
yan firqawni marih num yaatukem
faxe waqdi firqawni marih num
Muusaw kimal num kah qiddennah
yoo qiddam faxxaa?Muusaw atu
baaxô bagul xuwaw sinni umeynak
sa takkem faxxam mantu, kaadu
atu baaxô bagul sinam fan bicsam
faxa marih num hinnito kaak iyye.

20. Kaadu magaalak exxak xer
ikkek yarde num yemeete,
Muusaw:diggah firqawni marak
abbobti koo Qidduh koh malissak
tama magaalak eweq, diggah anu
nasaacatta (fayu) koh yacee marih
num kinniyok kaak iyye.

21. Tokkel Nabii Muusa masri
magaalak meesitak ise eleelaanam
akkaluk yewqe, yi-Rabbow
daalimiinih yan marak yoo naggos
axcuk.

22. Nabii Muusa madyan deqsitta
baaxô fanah gexoh yufkune
waqdi:yi-Rabbi massa-le gitay
madyan yoo gudduysa yoh
ascassele iyye.

23. Kaadu Nabii Muusa madyan lee
yoofe waqdi, sinaamak hortay lac
tafqe tet amol gee, kaadu wokkel
keenik kalah namma barray sinni
lac leek hooriyta (deehiyta) gee,
Nabii Muusa:woo namma barrak
sin caagid macaay lac kah afqe
waytaanam keenik iyye? Ama
namma barra kaal gacisak:lacti
loyna sinni lac arkissiiy, foorissi
haanam fanah nafqem madudna,
ni-abba kaxxa idaltuuy lac yafqem
maduuda kaak iyyen.

24. Tokkel Nabii Muusa ken
nammayah lac yefqeeh, tohuk lakal
caxah iraawô fanah wonnah gacca
iyye, tokkel yi-Rabbow:diggah anu
kayrik atu yoh acuyyu haytaamak
caagiddoowaah ceyta num kinniyo
iyye.

25. Tokkel lac kah yefqe namma
barrak tiyak teyna wacarriyak
kaal temeete, diggah yabba: (Nabii
shuqeybi kinnuk) lac neh tefqeemih
galtoh koo galatuh koh seeca kaak
itte, tokkel Nabii Muusa Nabii
Shuqeybil yemeete waqdi kaa
kee firqawnaa kee firqawni marî
fanat tekkem kaal maaqeh Nabii
shuqeybi daalimiinih yan marak
(firqawnaa kee firqawni mara
kinnuk) naggowtehik mameesitin
kaak iyye.

26. Ama namma barrak tiyak teyna
yabbaw lac koh dacrisamkeh
cawalah kaa tamsis, diggah
cawalah tamsissa marak inkih
aysuk raqtam qandeleeh, amaanat-
le numu itte.

27. Ken abba Nabii Shuqeybi Nabii
Muusak iyyeh:diggah anu A yi-
namma baxak tiyak teyna koh
rihmisam faxa bacra liggida
cawalah lac yoh asissaamal, tokkel
atu tabna liggida duudussek toh
ku xaquk tan maqaaneey, anu kol
aygibbidem mafaxa tabna liggida
kol haamal, Yallih idnih meqe
marih numuh yoo geetto koh cule
xagana duudusaamal iyye Nabii
Muusa.
28. Nabii Muusa Nabii Shuqeybik:too
edde yabteeh xagana yoh edde
cultem yoo kee ku-fanal soltaah
kak awqe waynay anu taamal ama
namma waktik duudusinnaanih
wakti (bacra liggidaa kee tabna
liggidak tiik teyna kinnuk), ku-
xagana duuduse num akkeyyooh
wohuk fulah yol essertam mantu,
kaadu nanu ixxicci inneeh sitta elle
geyyi hayneemil Yalli nee yableeh
sumaaqah nel yaniih nee dacrisah
kaak iyye.

29. Tokkel Nabii Muusaa kee Nabii
Shuqeybi sitta elle geen waktik
tabna liggida duuduse waqdi,
isi buxah mara luk misrâ fanah
gexe, tuur deqsitta qalek tattabak
hadiidigta girá yuble, diggah anu
girá ableh anik ama ikkel suga
iyye isi buxah marak, xaagu teetik
siinih baahee kee hinnay girák
dabiitay waacak laqsittaana siinih
baahe akkeyyok.

30. Tokkel Nabii Muusa teetil (gira
kinnuk) amma iyye waqdi
daqaarak migda-le qaxak barkat-
le aracak caxak tattabak seecime
Muusaw axcuk, diggah anu Yallay
ginô Rabbi kinni kô luk yabtam
kaak iyye.

31. Kaadu Yalli Nabii Muusak ku-
caxxay gabat lito qid kaak iyyeeh
baaxol kaa qideeh baadeysa yekke,
tokkel lababistinnah abrakih kaa
yuble waqdi kaak kudeeh derre
cabbaheeh wadirih mawagtinna
meesih, kay Rabbi kaah seeceh
Muusaw mamceesitinay yol
endebbiy diggah atu umaamay faxe
wayya haanak inkih amaanah yan
marih num kinnitok kaak iyye.

32. Isi gaba ku-kamiisik moyya kak
culta ikkek culusaay tet eyyeq
qaduk diifuluk awqelek biyak
maleh baras maleh, kaadu isi gaba
aliilî fanah gacissi hayis meesik
meesi kok gexxamkeh, amah ku-
Rabbik tan namma astáy firqawnaa
kee kay kaxxa marâ fanah koo
edde rubney ku-numma tascasse
kinni, diggah usun (firqawni mara
kinnuk) Yallih taaqatak yewqe
marah sugen.

33. Nabii Muusa yi-Rabbow diggah
anu firqawni marak num qideeh
usun yoo qidaanamak meesita iyye.

34. Kaadu Nabii Muusa :yi-toobokoyti
Haaruun usuk yabti geysiisih yok
yaysehik yô luk kaa rub catoh anu
axcem baxxaqqa keenih haamkeh,
diggah anu ken (firqawnaa
kee firqawni marâ kinnuk)
fanah edde rubsumeemit yoo
dirabboysaanamak meesitak iyye.

35. Yalli Nabii Muusak ku-toobokoyta
Haaruunut koo maqarroysennooh
koo catennooh usuk qanxaffe
koh akkeleeh firqawnaa kee kay
maral maqar-le iisaa kee astá sin
nammayah aceenno, tokkel usun
sin nammayal umam baahoonuh
sin gufaanam maduudan Ni-
astootit sin maqarrosneemih
sabbatah, ellecaboh sin nammay
kee sin katatta hee mara mayso-
lem addunyaay akeeral kaak iyye.

36. Tokkel Nabii Muusa ni-aayootay
(caxxaa kee gabaay wohuk kalah
Yalli Nabii Muusah yecee astooti
kinnuk) baxxaqqa-le keenih
(firqawnaa kee firqawni mara
kinnuk) luk yemeete waqdi,
Muusaw atu neh luk temeetem
tu hinna diraabah ginnaasitte
baab akke waytek, kaadu atu nee
kah sectam nek naharsi abbobtiy
warrayteh addal maabbino kaak
iyyen.

37. Kaadu Nabii Muusa firqawnak
:yi-Rabbi isi xaquk tirtol yemeete
num nek yaaxigeh, kaadu usuk
Qhiyaamah ayró fayla-le ellecabo-
le mara nek yaaxigeh, diggah yalli
koroosite maray koroosannut sinni
nafsi yudlume mayaysillimaay
mayayfoofa kaak iyye.

38. Firqawni iyyeh: kee makaabaney
yok sa hebeltô Yallay qibaadá
cakkisita siinik maaxigak,
haamaanow kallal girá yoh urusaay
tet yoh alas, tokkel teetit fayya iyya
kaxxa qari yoh xis Muusâ Yallat
bossu exceh kaa ablemkeh, diggah
anu dirableelak numuk teyna kaa
akkalek iyyah yaniimil.

39. Kaadu firqawnaa kee kay qande
masri baaxol cakki maliinoh
kaxxamariinitteeh, diggah usun
nee fanah gacsime woonu waanam
yekkelen rabeeniik lakal.
40. Tokkel firqawnaa kee kay
qande nibbixeeh badal ken
qambisneeh ken xuumusnehik (ken
nunxuqsuuseh) daalimiinih yan
marak (koros kinnuk) ellecabo kah
tekke inna wagitey Nabiyow.

41. Kaadu girâ fanah secta mirocti
ken (firqawnaa kee firqawni mara
kinnuk) abneeh, usun Qhiyaamah
ayró maqoklimaanaay ken cattam
matan.

42. Kaadu A-addunyal abaaró ken
(firqawnaa kee kay mara kinnuk)
katasne Ni-naqbi keenil anuk,
kaadu Qhiyaamah ayró usun taama
kak toomeeh, Yalli isi Racmatak
yeyxeere marih loowot yanin.

43. Nummah Nabii Muusah kitab
necee (tawraat kinnuk) sinaamak
naharsi horaari bayisneek gamadal,
usuk sinaamah (israa-iil xaylo
kinnuk) diifuu kee tirtóoy, nacrur
edde yan kitaaba, usun Yallih
niqmat kassitaah faatita mara
yakkeenimkeh.

44. Kaadu Nabii Mucammadow qalek
(tuuri siina deqsitta qale kinnuk)
ayro korma-le tattabal masuginnito
Nabii Muusal wacyi oobisne waqdi,
kaadu atu wokkel sugeeh edde
mare marat masuginnito xaagi
wokkek koo gufe iyyoonuh.

45. Kaadu kinnih immay Nanu diggah
sinaamak horaari ginne Nabii
Muusâ lakal, tokkel usun xer
wakti sugeeniih Yallih xagana
hawweeneeniih kay amri cineenih,
kaadu Nabiyow madyan marih
addal madabah masuginnito Ni-
kitaabih aayoota keenil akrayuk,
kinnih immay nanu diggah
farmoytit ruube mara kinnino iyye
Yalli.

46. Kaadu Nabii Mucammadow
tuur siina deqsitta qaleh tattabal
masuginnito Nabii Muusah
secneeh kaâ luk yabne waqdi,
kaadu kinnih immay ku-Rabbik
yan Racmata koo kah rubnem kok
duma mceesiise (Yallih farmoyta
kinnuk) kah amaatewee mara
meesissamkeh, atu keenih luk
temeete maqaane kassitaanamkeh.

47. Ama koros (makki koros kinnuk)
ken gaba umaanek bahteemih
sabbatah digaalá keenil oobak
suge wannay, tokkel digaalá ken
xagta waqdi Ni-Rabbow farmoyta
macah neh ruube wayteeh digaalá
nel oobissak duma ku-kitaabih
aayootay oobisse kataatak neneeh
kol yeemene marak marak teyna
akkuk nen iyyaanamak keenih
rubne farmoyta.

48. Tokkel Ni-xaquk cakki (Nabii
Mucammad åsa kinnuk)
keenih (makki koros kinnuk)
yemeete waqdi Nabii Muusah
tontocowwime tambullee astootih
innah tan astooti macah kaah
antocowwime wayteeh iyyen,
hinnak Nabii Mucammadow
Nabii Muusah tontocowwimeemil
yahuud dumaak makoroositinnaa
keenik ixxic? Tah namma baabay
(tawraat kee Qhuraan kinnuk)
itta cattay mariiy mara kak qokla
iyyen, kaadu nanu diggah inkih
keenil koroositneh iyyen.

49. Nabii Mucammadow toysa tawraat
kee Qhuraanak tirtóh yayse
kitab Yallih xaquk baaha kaa
kataateyyok ittaanamal numma
yacee mara tekkeenik keenik ixxic
iyye Yalli.

50. Tokkel atu keenil (makki koros
kinnuk) esserteemik tu kol
gacseweenik, toysa cagalah sinni
nafsi fayxiixa kataataanam keenik
ixig, kaadu Yallak hebeltô tirtó
aalle kal isi nafsi fayxi kataata
numuk makot gexoh lafittam tanii?
(matan) Diggah Yalli koroosite
maray daalimiinih yaniy isi amri
cine tirri mahaa!

51. Nummah Nabiyow Qhuraan keenih
(ku-mara kinnuk) sitta kataysak
baxxaqqa hayne kassitaah elle
kaskassoowa mara yakkeenimkeh.

52. Qhuraanak duma kitab kah
necee mari (yahuud kee nasaarak
yuslume mara kinnuk) usun
Qhuraan kee Nabii Mucammad
igale nummayseenih.

53. Kaadu usun Qhuraan keenil
yankirriyime waqdi:kaa
nummasneeh kay addal taniimil
taamitneh, diggah usuk Ni-Rabbih
xaquk yan cakki kinni, diggah
nanu usuk (Qhuraan kinnuk) oobak
duma muslimiiniy Yalla inkittossah
sugne iyyen.
54. Woo maray tama weeloolat
weeloysime ken galtó namma
addah keenih tantacawwime
Qhuraan kee sinni kitaabal (tawraat
kee injiil kinnuk) yeemeneeniih
wohul yisbireenimih sabbatah,
kaadu usun umaané maqaanét
gutqaanaah rizqhik keenih neceeh
naniimik tu Yallih sabbatah meqe
gital yacee mara kinnon.

55. Kaadu ama moominiin korosuk
xaafuu kee deedal maxcó yaabben
waqdi derre teetit cabaanaah, nanu
ninni taama linooh isin sinni taama
liton, Neele kabuk (katuk) nagay
nan geyaay nee caba maqaanek-
sa nek taabboonu waytaanam
mantoonuk nanu toogimi gita
mafannaay makicinno keenik
iyyen.

56. Diggah Nabiyow atu tirtó kah
faxxeeh tikcine num tirri mahayta,
kinnih immay Yalli isih tirto kah
faxa num iimaanal tirri haa, kaadu
tirri iyyuwaa num usuk yaaxigeeh
tirri kaa haa.

57. Kaadu makki koros Nabii
Mucammadak ġzak ái
:Mucammadow ninni diini cabba
hayneh ku-diinil koo kataynek
qarab qeebih nel kobxeleeh ni-
baaxok nee ayyaaqe-le itte, kaadu
saayah yan caramay ummaan
caxâ mixuy rizqhi (quusih) keenih
yakke fan kak baahan arac keenih
maabinninoo? ni-xaquk kinnih
immay keenik maggo mari
mayaaxiga ama niqmat yakkeh gide.
58. Makina magaalah mara finqisneeh,
Yallih niqmat yengeddeeh batritte
magaaloolih marak, tokkel toh teeti
ken dabooqa, keenik wadir dabqah
nun teetil magacinna dagó wakti
akke waytek, keenik raqqa ittem
nanu nagra mara nekke.

59. Nabiyow ku-Rabbi magaalol mara
finqisa Rabbi makkinna Ni-aayoota
keenil yakriye farmoyta inaytâ
magaalal (makka kinnuk) teetik
rubbu haam fanah, kaadu Nanu
magaalol mara finqisa hinnino
tet mari daalimiin (koros kinnuk)
yekkeh akke waytek.

60. Kaadu sinaamey maaluu kee
xaylok siinih ontocowwimmitem
is cagalah addunyâ manol edde
hataktan duyyê baxaa kee tet
bila, Yallih xaqul tanim Yallih
amri oggole marah kayrih
tayseeh raqtaah matambaxak,
makaskassowtaanaa taabbeenimil?

61. Abeh yan meqe taamay usuk edde
yangaarawu waah meqe xaganah
(jannat kinnuk) xagnisne num
kee addunyâ manol hatkisiyyah
hatkisne numvy, tohuk lakal usuk
Qhiyaamah ayrò girâ digaalál
xayyoysan marallih xayyoysimah
numih inna maay kinni? hinna.

62. Kaadu Yalli ken (koros kinnuk)
seecah yan ayròy (Qhiyaamah ayrò
kinnuk) Yot agleytiitih haak sugten
Yallittey nee qokle-le kak axcuk
sugteeni annih teetiiy keenik iyya!
63. Digaalâ maxco elle nummatteeh
digaalá cakkisite mari ni-Rabbow
ama maray makkosne ninnih kah
makkotne innah ken makkosneh,
nanu ken awliinuu kee ken catok
koo eleelitneeh bari keenik nakke,
usun nee aqbudak masuginnon
sinni nafsî fayxii kee sheetoona
aqbudak sugeenî kal iyyen.

64. Kaadu Qhiyaamah ayro korosuk
Yallat agleh haak sugten agleytiitih
seeca keenik iyyan, tokkel ken
seecaanaah usun keenil gacsaanam
maloonuvy, digaalá sinni intih
yablen, usun diggah addunyal
cakkil tirri iyye marah sugaanamal
diggalsimak manannon.

65. Kaadu Yalli keenih (koros kinnuk)
seeca ayró (Qhiyaamah ayrò
kinnuk), tokkel sin fanah rubne
farmoytiitil maca gacisseenii?
Keenik iyya.

66. Tokkel woo ayró (Qhiyaamah ayrò
kinnuk) sumaq keenih akkuk yen
yab keenik qellitaah gacsaanam
mageyan, tokkel usun ken yanfiqe
yaabay itta esseraana malon.

67. Ama korosuk Yallal yuduureeh,
Yalla nummayseeh, meqe taama
abe numuh tu gactek, usuk
addunyaa kee akeeral yasillimeeh
yoffoofe marih num yakke.

68. Nabiyow ku-Rabbi isi ginok isih
faxam ginaah, isi farmoo kee isi
taaqatah isih faxa mara doorita
isi naqoosak, kay naqoosak
hebeltô num doorit mali, Yalli
saytunnooweeh fayya iyye usun
agleh kaat hayya haanamak.

69. Kaadu Nabiyow ku-Rabbi ken
alilwa koroosannuu kee wohuk
kalah taniimiy qellissaa kee
usun yaybulleenim inkih keenik
yaaxigeh.

70. Usuk Yallay nummah qibaadá
cakkisitay, kaak sa nammey
haytô Yalli kak aneewaa kinni,
addunyaa kee akeeral inkih faylá
lem kaa, kaadu ginô fanal meklá
lem kaay, isin kaâ fanah gacsimtan
Qhiyaamah ayró.

71. Nabiyow sinaamak Yalli umman
Qhiyaamah ayrô fanah amok siinik
kate waa bar siinil heek yoh warisa
keenik ixxic: diifuy baaxo elle
tableeni Yallak kalah siinih baaha
Yalla, tokkel isin siinik iyyaanam
nummâ maabbah mataabbanaa?

72. Nabiyow sinaamak Yalli umman
Qhiyaamah ayrô fanah amok siinik
kate wayta laqo siinil heek yoh
warisa keenik ixxic: baray satta
edde ittaana Yallak kalah siinih
baaha Yalla, tokkel isin sinni
intiitah matablaanaa edde tanin
koroosannih hoxa?

73. Kaadu sinaamey Yallih Racmatak
taniimik bar kee laqóy ittak sissini
(baxsa-le) siinih abe barat satta
ittaanamkeh, laqot kay rizqhi
(quusi) gurrusuttaanamkeh, kaadu
kay niqmatal kaa faatittaanamkeh.
74. Kaadu Yalli ken (koros kinnuk)
seecah yan ayró, yot agleytiitih
haak sugten yallittey nee qokle-le
kak axcuk sugteeni annih teetiiy
keenik iyya Yalli.

75. Kaadu ummaan ummattay ambiya
dirabbossek sumaq numuy (ken
Nabii kinnuk) keenil sumaaqita
nayyaaqeeh sinnih liton sumaq
baaha keenik inna, tokkel diggah
cakki lem Yalla kinnim too waqdi
yaaxigeenih, kaadu diraabah
addunyal Yallal ginnaasitak sugen
Yallittey agleh kaat haak sugeeni
keenik qellittaah baytah.

76. Diggah Qhaaruun Nabii
Muusâ marih numuk teneeh,
kaxxamariinoh caddok keenit
tatureh, kaadu kadnoonik mafaatic
kak qande-le marih hortá qilsah
qeegissi haa maalu kaah necee,
kay mari kaa kassiisak batra edde
tan walleh mawallitin Yalli koh
yecee maalut kaak iyyen waqdi
cus:Nabiyow diggah Yalli batra
edde tan walleh wallita mara
makicna.

77. Kaadu maaluk Yalli koh yeceemit
akeerâ dabqih galtó gurrus meqem
kaat abtaamal addunyal, addunyak
isi maglab (aftó) mahawweeninaay,
Yalli koh kah yemqe innah Yallih
naqoosah emeq, kaadu ama
maalut Yalli caraamu kol abem
magurrisinaay baaxo umaanet
mabaysin, diggah Yalli baaxo baysa
mara makicnaay ken digaaláh.
78. Qhaaruun kay mari batra edde tan
walleh mawallitin kaak axcuk kaa
kassiise waqdi cagalah a-maali
anu liyo ixxigaa kee duddat yoh
yontocowwime keenik iyye,
Kaadu diggah Yalli kaak naharat
horaarik qandeh kaak gibdiih,
maali kobxisiyyah kaak maggo
mara finqgisem mayaaxigaa?kaadu
umeynit sinni dambik messerimta
Yalli isih keenik yaaxigeemil ken
digaalah ikkal.

79. Tokkel Qhaaruun isi bilqay
duddaley caglita luk isi maral
yewqe isi nabnaay isi maalih
manga ken yayballuh, addunyâ
manoh bilqá faxa mari kaa yuble
waqdi, maganey! Qhaaruunuh
tontocowwimeh innah tanim
maaluu kee bilqak aallinninoy
faxak nen, diggah usuk addunyak
kaxxa maglab-le num kinni iyyen.

80. Kaadu qilmi kah yontocowwime
maray addunyaa kee akeerak
asmat-le, booley, siinih yan
finqaw! Maabinaay Yallak meesita
keenik iyye, Yallal yeemeneeh
meqe taama abe marah Yallih
galto (jannat kinnuk) tayse
akeeral, addunyal Qhaaruunuh
yontocowwime maaluk, kaadu ama
fayu (nasaacatta) oggoltaah elle
taamittam matan Yallih taaqatal
yisbireeh, umaanek yexxeere mara
akke waytek.

81. Tokkel Qhaaruun kee kay dabqal
baaxò xuumusneeh, Yallak kalah
Yallih digaalák kaa catta buttá luk
masuginnaay isih ise cata marih
numuh masuginna.
82. Kaadu KĶimal kay arac kee kay
gadda liinoh sangeelak suge mari
nadaamitak meesitak maacise
kaat tekkem yublen waqdi, diggah
Yalli isi naqoosak isih kah faxa
marah rizqhi (quusi) farakka haah
isih kah faxa maral ceyissi haa,
Yalli nee guneeh neh xuwaawe
wannay baaxò nel xuumusak
yen Qhaaruunul kah xuumuse
innah, kaadu matablaanaa?koros
addunyaa kee akeeral ma-taffoofam
sittak iyyen.

83. Too akeerâ dabqih niqmat, baaxô
bagul cakkik kaxxamariinite waah
teetil umaané abam faxe waa
marah kaa abna, kaadu ellecabô
dabqay (jannat kinnuk) fayla-le
Yallak meesita mari-le.

84. Qhiyaamah ayró iimaan kee
maqaane luk yemeete num, teetik
kayrih tayse maqaaney (jannat
kinnuk) naba kaah yacee Yalli,
kaadu uma taama luk yemeete
num, toysa umaaneena abe mari
abak sugen uma taamoomik-sa elle
galtimaanam (girá kinnuk) malon.

85. Diggah Nabiyow Qhuraan kol
oobiseeh, kaal taamittaah kaa
guddussam fardi kol abe Rabbi
kak tewqe Makka koo gacsele,
Nabiyow ama korosuk ixxic:
yi-Rabbi tirtó luk yemeete num
yaaxigeeh, baxxaqqa-le makot yan
num kinni num yaaxigeh.
86. Kaadu Nabiyow atu Yalli Qhuraan
kitab kol oobisam qaagitak
masuginnito, kinnih immay ku-
Rabbi isi Racmatah kol kaa oobise,
toysa atu korosuh cato makkin.

87. Kaadu Nabiyow ama koros ku-
Rabbih aayoota guddussaamak koo
daggaawise (makkoyse) waytay
is kol obsimteek gamadal, kaadu
sinam ku-Rabbīih inkittoysiyyah
seecaay, Yallat agleytit haa marih
num makkin.

88. Kaadu Yallâ luk aka Yalla
maqbudin, cakkil yaqbuden Yalli
mayan inki Yallak sa, ummaanim
baytaah gaba kaltah Yalla
akke waytek, mekla lem kaay,
Rabteeniik gamadal kaâ fanah
gacsimtan cisab kee galtòh.



1. Alif-Laam-Miim (edde faxem Yalli
yaaxige).

2. Sinam cabbimtu waytam takkalee
neemeneh iyyaanamal, usun woo
iimaanal mokkorime kalah?

3. Nummah keenik dumi mara
mokkorreh, tokkel diggah Yalli
iimaan warsitak numma yacee
mara aaxigeleeh, diraabah
neemeneh iyya mara aaxigeleeh
ittak ken baxsele.

4. Hinnak umaaneená aba mari nee
taanisaah, nek yassaqquwaam
yakkalee? Manxu uma cokmiiy,
usun abaanah yanin cokmi.

5. Yallih angaaraw qaagitaah, kay
galtóh sangeela num, tokkel diggah
Yalli isi ginóh ugtiyyah xagana kah
hee wakti amaatele, kaadu usuk
isi ginóh maxcoocá yaabbi, ken
taamoomi yaaxigi.

6. Kaadu Yallih taaqatal yangicille
num, toysa cagalah usuk isi nafsih
tuxxiiqi kah yangicillem, Yalli
diggah isi ginóh taaqatak (oggoluk)
gaddali kinni.

7. Kaadu yeemeneeh meqe taamoomi
abe marah, diggah ken umaaneená
keenik duugennooh, kaadu abak
sugen meqe taamoomik tayseemil
ken galtenno.

8. Kaadu seehadaytu isi xaleynah
yamqeeh, ken amri oggolaamah
kaa farrimne, seehadaytow
yot agleyta haytaamah kol
yingicilleenik atu ixxiga kak aalle
waytaamal, tohul ken nammayih
amri moggolin, siinik gacsimeyná
Yoo fanah akkeleeh, addunyal abak
sugteenim siinih warseyyo.

9. Kaadu yeemeneeh meqe taamoomi
abe mara, diggah Yallih naqoosak
meqe marâ luk jannat ken
culsenno.

10. Kaadu sinaamak Yallal neemeneh
iyya mari yan, tokkel koros Yallal
yeemeneenimih sabbatah adá ken
abtek, sinam keenit abta adá Yallih
digaaláh innah tet beetaanaah,
diinik korraaqan. Kaadu nabiyow
ku-Rabbik cató temeetek diggah
nanu moominiiney qokoluh
siinilluk sugne axceloonuk, Yalli
isi ginóh sorkocô baxitteh addat
taniimih ixxigah ummaan numuk
yaysi hinnaa? yeey yaysi kinnih.

11. Diggah Yalli yeemene mara
yaaxigeeh, diggah munaafiqhiin
yaaxigeh, isi ixxiga sinam
yaybulluh.

12. Koroosite mari yeemene marak
ni-gita katayaay, sin dambitte
nanu akkuqennok iyyen, usun
ken dambittek-tu yakkuqe mara
hinnon, diggah usun iyyaanamal
dirableelá.
13. Kaadu diggah sinni dambitte
akkuqe loonuuh, Yallih gitak
makkoysen marih dambitte sinni
dambittê luk akkuqe lon, kaadu
diggah qhiyaamáh ayró ginnaasitak
sugen diraabittek esserime-lon.

14. Nummah Nabii Nuuc kay mara
fan kaa rubneeh, ken addal alfi
liggiday kontom liggida sinni ken
seecak suge Yallal yaamineenim
keh, tokkel kaa cineeniih, Yalli
tuufaanat (woh maggo leey Yalli
Nabii Nuuc mara edde bayse) ken
bayse usun sinni nafsi yudlume
marah anuk.

15. Tokkel kaa (Nabii Nuuc kinnuk)
kee doynikit kaâ luk suge maray
kaal yeemene xuumiyyak
(anxuqsumiyyak) wadneh, kaadu
baad marah (qaalam marah) astá tet
abne (doynik kinnuk).

16. Kaadu nabiyow cus, Nabii
Ibraahim isi marak Yalla dubuk
uqbudaay, kaak meesita iyye
waqdi, siinih taysem tohu siinih
taysem yaaxige mara tekkeenik.

17. Cagalah isin Yallak kalah
taqbudeenim manton diraabah
yallitte axcuk ginnaasittan numtin-
wellitte akke waytek. diggah
Yallak kalah taqbuden mari sin
yarzuqhem maduuda, toysa rizqhi
Yallih xaqul gurrusaay, Kaa
uqbudaay, Kaa faatita, dubuk Kaa
fan gacsimetton rabteeniik geeral
cisab kee galtóh.
18. Kaadu sinaamey Ni-farmoyta
Mucammad {zsak
dirabbosseenik, nummah siinik
naharat sugte ummoota sinni
farmoytit dirabbosseh, kaadu Ni-
farmoyta Mucammadal $s iço
baxxaqqa-le gudduysiyyak-sá
tanim matan.

19. Kaadu mayablaanaa! Yalli ginó
aneewaytik elle qimbisaah, rabteek
lakat elle tet gacsanna. Diggah toh
Yallal xabcinih.

20. Nabiyow rabeeniik lakal ugutoonu
waanam dirabboysa marak baaxô
bagul gexaay, Yalli ginó elle
qimbise inna wagita keenik ixxic,
tohuk lakal Yalli ellecabô ginó
qimbisa naharsi ginó elle qimbise
innal qhiyaamah ayró, diggah Yalli
ummaan iimih dudda-li.

21. Yalli isi ginók isih faxa marah
addunyal aben uma taamáh
akeeral digaalaah, isih faxa maray
meqe taamá addunyal abiteh kak
nacruurah, kaadu qhiyaamah ayró
kaâ fanah gacsimtan.

22. Kaadu sinaamey isin baaxól Nee
mataanissaanaay, qaraanal Nee
mataanissan, kaadu Yallak kalah
hebeltoh awlaytu mantoonuuy,
hebeltô cateynay Ni-digaalák sin
cata manton.

23. Yallih aayootaa kee Qhiyaamah
ayró kay angaarawal koroosita
mari, woo mari yi Racmatak
yobboode mara kaadu woo mari
qansarissa digaalá le.
24. Nabii Ibraahim isi mara Yallah
seece waqdi, kay mari kaal gacseh
yenem mali, mariiy marak keenik
kaa qida hinnay girát kaa cararisa
iyyaanam akke waytek, tokkel
girát kaa qideeniih, tokkel Yalli
girák kaa naggoyseh, diggah tohut
yaamine marah astooti tan.

25. Kaadu Nabii Ibraahim isi marak
iyyeh; isin cagalah Yallak kalah
qibaadáh haysitteenim numtin-
wellitte, addunyâ manol sin fanal
kacni dabqamkeh iyyaanama tet
kah haysitteenim, tohuk lakat
qhiyaamáh ayró mariiy-maral
siinik koroositaah, mariiy mara
siinik abaaraah mariiy-marak bari
siinik yakke. Kaadu girá siinik
orbeynaay, cateynittey girâ culimik
sin catta manton.

26. Tokkel Nabii Luut, Nabii Ibraahim
nummayseeh, kay diini kataate,
kaadu Nabii Ibraahim diggah anu
inni Rabbi fan guuruma kay kacnih
sangeelih iyye, diggah Yalli mayso-
li, naggaara.

27. Kaadu Nabii Ibraahim Ni-sabbatah
guurumeemih Iscaaqh deqsita
baxa kaah neceeh, kay baxih baxa
Yaq-qhuub kaah necee kaadu
nubuwwannuu kee kitab kay
samadah necee, kaadu addunyal
kay galtó kaah neceeh, diggah usuk
akeeral meqe marih loowot yan.

28. Kaadu nabiyow Ni-farmoyta
Luvut keenih cus, isi marak iyye
waqdi; diggah isin qaxumaané
kak gufti toofee taama abtan,
ama uma taamá ginók (insii kee
ginnik) hebeltô num siinik tet
maakaminna.

29. Diggaak isin labhal fidóh
orobtaanaah, gexentak gita
targiqeeniih sin aroocay elle
walaltaanal qaxumaané-le
taamoomi abtaanaa? tokkel kay
mari kaal gacseh yanim mali Yallih
digaalá neh bah iyyaanam akke
waytek numma yacee marih num
tekkek.

30. Nabii Luut yi Rabbow baaxó
baysah yan maral yoo qik digaalá
keenil oobissaamal iyye.

31. Kaadu Ni-farmoytit (Malayka
kinnuk) Nabii Ibraahimih Iscaaqh
deqsita baxi yaabaku waah, lakal
Iscaaqh baxi Yaq-qhuub yaabaku
waamal kaa aytikumusak temeete
waqdi, diggah Malayka nanu
amagaalah mara (Nabii Luut
magaalah mara kinnuk) baysenno
itte, diggah tet mari daalimiinih
sugeenimih sabbatah.

32. Nabii Ibraahim Malaykak iyyeh:
diggah Nabii Luut tet addal yaniih,
usuk daalimiinit (koros kinnuk)
mayanak, mannal bayissaanaah
magaalâ mara usuk tet addal anuk,
Nanu tet addal yan marat ixxigah
kok nayseh kaak itte Malayka,
diggah kaa kee kay buxah maraay
kaa nummayse mara finqak
naggoysenno, kay barray raaqe
marâ luk raqteeh finqitte akke
waytek.
33. Kaadu Ni-farmoytit (Malayka
kinnuk) Nabii Luutul temeete
waqdi, ken sabbatah rookiteeh
kaxxam ceyteeh seehada ken
yekkeleh isi marih umaané
yaaxigeemih sabbatah, atu neh
mamceesitinaay, marookitin nanu
diggah koo kee ku-buxah mara
finqak naggoysennok kaak iyyen,
ku-barray raaqe marat raqtey
finqite marâ luk finqitte akke
waytek.

34. Diggah nanu a-magaalah maral
qaraanak digaalá oobisenno, Yallih
amri cineeniih, qaxumaané-le
taamá abak sugeenimih sabbatah.

35. Kaadu nummah baxxaqgqa itta astá
teetik cabne (Luut marih magaala
kinnuk) cubbusaah kas elle geya
marah.

36. Kaadu Madyan marah ken
toobokoyta Nabii Shuqeybi keenih
rubne, tokkel yi-maraw Yalla dibuk
uqbudaay, abtan qibaadát ellecaboh
ayróh galtó qaagita keenik iyye,
kaadu baaxó mabaysina, baaxó
umaanét baysa mara tikki itteenih.

37. Tokkel kay mari kaa dirabboyseeh,
tohih sabbatah gibdi baaxóh
angoyyi ken tibbixeeh, sinni
dabooqal rabeenih maacisen
guluuba keenik baaxot kafimih
anuk.

38. Kaadu Qaad kee Samuud deqsita
mara finqisneeh, nummah keenit
abne finqi siinih baxxaqqa iyye
ken buxaaxiy baytey keenik
foyyah raqtel. Kaadu sheetan ken
uma taamoomi keenit bilqiseeh,
cakki gitak ken waaseh, usun
sinni koroosannuu kee sinni

uma taamoomi yable marah
sugeenih immay woh nummayse
mara makkon sinni nafsi-fayxi
kataateenikkal.

39. Kaadu nummah Qhaaruunuuy,
Firqawnaay, Haamaan
fingisneh, naummah Nabii Muusa
baxxaqqooqi-le astooti luk
keenih yemeete. Tokkel baaxô
bagul yaamineenimik kaxxa
mariiniteeniih, nek yassaqqe mara
makkon.

40. Toysa ama uma maray edde yabnek
kulli num keenik le-dambih
sabbatah finqisne, tokkel arruuqi
edde yan gibdi caacay elle rubne
mari keenit yanih (Nabii Luut
mara kinnuk) kaadu gibdi xongló
tibbixeeh, tootoke mari keenit
yanih (Nabii Saalic maraa kee
Nabii Shuqeybi mara kinnuk).
kaadu baaxó elle qanxisneeh
nunxuqsuuse mari keenit yanih
(Qhaaruun kinnuk) kaadu lee kee
badat xuumusne mari keenit yanih
(Nabii Nuuc maraay firqownaa kee
kay mara kinnuk). kaadu Yalli ama
mara dambi maleh dulmih finqise
Rabbi makķko, kinnih ikkal usun
sinni nafsi sinnih yudlume marah
sugen Yallal koroositeeniih, ambiya
dirabboyseenimih sabbatah.
41. Yallak kalah numtin-wellitte awlah
haysite marih ceelallo, Qaróy
tu teetih xiqewaa qari haysitteh
ceelalloh inna. Kaadu diggah
qarwak boolah umah yan qari qarô
qari kinni. Toh aaxaginnoonuy
awlah ken haysitak manannon.

42. Diggah Yalli kaak kalah tuk
uqbuddu haanamay agleh Kaat
haana yaaxigeh, kaadu Usuk
mayso-li, naggaara.

43. Kaadu too ceelalloola sinaamah
tet naagure (baxxaqisna) edde
yantifiqeenî gidah, kaadu teetil
kas-kassowtam matan Yalla
taaxigeeh, kay amri oggolta tu-
taaxagó akke waytek.

44. Yalli qaranwaa kee baaxó nummal
gine, diggah tohut Yallal yeemene
marah astá tan.

45. Nabiyow wacyik kol obsimtem
kitaabak (Qhuraan kitab kinnuk)
ikriyaay elle taamitaay, salat soolis
elle faxxiima innal, diggah salat
qaxuma taamáa kee ceelewaytok
waasah, Yallih cusiyyi kulliimik
nabaah muxxóh yayseh, kaadu
Yalli isin abba haytaanam yaaxigeh
umaanék maqaanék, tohul sin
galtele.

46. Moominiiney kitab mara (yahuud
kee nasaara kinnuk) ma-giddiyina
tayse maxcóy qaxmeqet ken
giddiytan sin akke waytek,
keenik dulmi abeeh cakki gitak
daggaaweeh, muslimiinih wiilih
yan mari koh raaqay immay. Woo
marat qeebi aba Yalla nummassa
haanam fan hinnay gabbará
acuwwu haanam fan. Kaadu Nel
obsime Qhuraanal neemeneeh,
siinil obsime Tawraat kee Injiilil
neemeneh kaadu ni-Yallaa kee
sin Yalla inkittuuy, nanu kaah
nuqunxeeh kay amri oggollah
ixxica.

47. Kaadu nabiyow tonnaah
Qhuraan kitab kol oobisneh dumi
farmoytiitil kitooba kah oobisne
innah, tokkel kitab kah necee mari
kaa nummayseh (Qhuraan kinnuk)
kaadu ama Qarabak kaa nıimmaysa
mari yaniih, ni-aayoota yangadde
mari mayan korosuh yan mara
akke waytek.

48. Nabiyow kaak duma (Qhuraan
kinnuk) hebeltô kitab akriyak
masuginnitooy, hebeltô curuuf
kaak isi migdat aktabuk
masuginnito. Wacyi kol oobak
duma akriyee kee hinnay aktube
takkeemil, toysa koros Qhuraan
Yallih garik yemeeteemit shakkitak
ten.

49. Wonna hinnay Qhuraan usuk
baxxaqqa itta aayootay qilmi kah
yontocowwime marih alilwat tani
kaadu ni-aayoota tangaddem matan
daalimiinih yan mara akke waytek.

50. Koros kay Rabbik astooti (Nabii
Saalic alaay, Nabii Muusâ caxxih
innah tan astáy tambullee kinnuk)
macah kaal obsime wayteeh itte.
Nabiyow keenik ixxic; cagalah
astooti Yallih garil taniih, faxek

tet oobisaah, faxek tet waasah.
Cagalah anu baxxaqqa-le meesiiséy
Yallih digaalák sin meesiisa
kinniyo.

51. Kaadu nabiyow Nanu diggah keenil
yankirriyime kitab kol oobisnam
ken (koros kinnuk) maxiqtaa astáh,
diggah woo Qhuraanat nacrur kee
kassis edde yan Yallal yeemene
marah.

52. Yoo kee sin fan Yalli sumaaqah
xiqah anu kay farmoyta kinniyooh,
nummal emeeteemih keenik
ixxic. Yalli qaranwaa kee baaxól
tanim inkih yaaxigeh, deedal
nummayseeh Yallal koroosite mari,
woo mari usun kasaarite mara
addunyaay akeeral.

53. Nabiyow a koros a-nee edde
meesissa digaalá neh baaha
axcuk kot tasissike anqasah, Yalli
digaaláh muggaqsime wakti keenih
xageh sugewannay esseren digaalá
keenih amaatuk ten kaadu diggah
woo digaalá garciik usun aaxigekal
keenit amaatele.

54. Nabiyow a koros a-nee edde
meesissa digaalá neh baaha axcuk
kot tasissike addunyal, diggah
jahannam girá koroosite marat
maroh tan.

55. Qhiyaamah ayró jahannam giráh
digaalá keenik amooy ken ibittek
gubak ken buulta. Yalli addunyal
abak sugten uma taamah galtó
tammoysa keenik iyya.
56. Kee Yi-naqoosay, yeemeneh yan
maraw! iimaan taybulleenimik
ceyat teneenik diggah Yi-baaxó
farakka-le, toysa Yi-baaxóy
farakka ittah fan guurumaay,
qibaadá dubuk yoh caglisa keenik
iyya Yalli.

57. Ummaan nafsiy nuwwi raba
tammoysele tohuk lakal Nee fan
gacsimtan cisab kee galtóh.

58. Kaadu yeemeneeh meqe taamoomi
abbaasite mara, diggah jannatal
fayya itta qarway weeqaytitte
guba kak gexxal ken oobisenno
kaal waarak, manxu meqe galtóoy
meqem taamite marih galtó
jannatal.

59, Ama edde yabne jannoota lem
yeemene maray Yallih qibaadál
yisbireeh sinni caagiidah sinni
Rabbil kelta kinni.

60. Mutuccu ittaamay isi rizqhi
assukuqqe waytaah orbissam
duude wayta magide takkeeh (ma
axxulleeh)? Yalli tet yarzuqheeh,
sin yarzuqheh kaadu Usuk sin
maxcooca yaabbi, sin abtoota
yaaxigi.

61. Nabiyow ama koros qaranwaa kee
baaxó iyyi gineeh, ayróo kee alsá
iyyi qaneeh axcuk ken essertek
diggah Yalla axcelon. Toysa
diggah Yallal yaamineenimik
mannal daggaawaanaah mannal
dirabboysaanaah woh yeelemeeniik
gamadal.
62. Yalli isi naqoosak isih kah faxa
marah rizqhi (quusi) farakka haah,
isih kah faxa maral keenik ceyissi
haa, diggah Yalli ummaanimil
ixxiga-li.

63. Kaadu Nabiyow qaraanak lee
oobisseeh baaxó is-rabteek
gamadal edde tuynuwweem
miyyaay axcuk ken essertek,
diggah Yalla axcelon aalamuk,
sumaq siinil sooleemih Yalli fayla
le keenik ixxic, tonna hinnay
keenik maggo mari amahal ma
kaskassoowa.

64. Kaadu A addunyah mano tu-hinna,
digir kee doklá akke waytek, kaadu
diggah akeerâ dabqi nummâ manoy
rabi elle aneewaa teeti, sinam
woh aaxaguk suginnay addunyá
dooritak manannon akeerak.

65. Toysa koros dawaanikit korta
waqdi xuumiyyak (sutiyyak)
meesiteenik, Yalla kallacan dooqá
kaah caglisak, tokkel Yalli badak
ken naggossu heeh barri fan
ken bukku haa waqdi, usun too
waqdi agleyta kaat haanaah, sinni
koroosannuh gacan.

66. Niqmatak keenih neceemit
koroositoonay, hatkoonay ama
addunyal, toysa tohih ellecabo
sarrah aaxige-lon.

67. Kaadu a koros nanu diggah Makka
caramay saayah yani keenih
abneeh, keenik derfal sinam
qawwimtaah, ken qidak seelabak
saay waanam mayablaanaa?
Tokkel usun deedal numtin-wellitte
nummaysaanaah, Yallih niqmatay
Yalli ken caglisel koroositaanaa?

68. Yallal dirab ginnaasiteeh, hinnay
Yalli Nabii Mucammad įsako
edde ruube cakki kaah yemeete
waqdi cakki dirabboyse numuk
dulmih iyyi gacaah? (num magaca)
korosuh jahannam giráh addal
orbeyná matana innaa? (diggaluk
tanih).

69. Yeemene maray Ni-sabbatah Yallih
naqboytiitiiy, nafsity, sheetanal
yingicillee, diggah Ni-gitittel tirri
ken heenno, kaadu diggah Yalli
meqe marâ luk yan catóo kee
dacayrih.



1. Alif-Laam-Miim, (edde faxem
Yalli yaaxige).

2. Ruum macxi buksumeh (fursi
macxi ken bukse).

3. Ken (Ruum macxu kinnuk) baaxók
fursi baaxól xayuk raqta baaxól
buksumen, kaadu Ruum macxi
buksumeek (kobrimeeniik) lakal
fursi bukse-lon.

4. Sidiica liggidaay, sagla liggidih
fanat ken bukse-lon (kobrelon).
Fiiriiy-geera amri Yalli-le kaadu
woo saaku moominiin wallite-le
Ruum taysu wayta ayró,

5. Yalli iisa Ruumuh yeceemih
sabbatah. Yalli isih faxa mara
qoklaah, isih faxa mara boolaysa.
Kaadu Usuk mayso-li, nacrur-li.

6. Woh Yalli moominiinih hee xagna,
Yalli isi xagana mamaka kinnih
immay sinaamak maggo mari
mayaaxiga.

7. Addunyâ manók tambulleem
yaaxigeeniih, usun (makki koros
kinnuk) akeerâ manók garcit yan
mara kinnon.

8. Kaadu sinni nafsi wagga
heenih elle ginniimen inna
macubbusinnoonuv? Yalli
qaranwaa kee baaxóoy ken
nammayih fanal tanim digirih
magininna nummaay muggaqsime
waktih ginem akke waytek
(qhiyaamah ayró kinnuk), diggah
sinaamak maggo mari sinni Rabbih
angaaraw yangaddeeniih, elle
koroositaanah.

9. Kaadu baaxô bagul
magexinnoonuu? Tokkel keenik
duma suge marih ellecabo kah
tekke inna yableenimkeh, xagar
qandeh keenik gibduk sugeeniih,
baaxó yubqureniih tet xiseenih
usun teetik xiseenimik maggom,
kaadu ken farmoytit baxxaqqooqi
luk keenih temeeteeh, ken
dirabboyseeniih Yalli ken finqiseh,
Tokkel Yalli ken yadlume Rabbi
makkinna, kinnih immay usun
(makki koros kinnuk) sinni nafsi
sinnih adlamuk sugen Yallih amrih
cinal.

10. Tohuk lakat taamá yoysomme
marih ellecabo digaalák gacta
digaalá (girâ digaalá kinnuk),
Yallih aayoota dirabboyseeniih,
teetil anqasak sugeenimih
sabbatah.

11. Yalli ginó dibuk qimbisaah, tohuk
lakat tet gacsah rabeeniik lakat,
tohuk lakat cisab kee galtóh kaa fan
gacsimtan.

12. Kaadu qhiyaamá ugutta
ayró umeynit digaalák
naggoowaanamak yabboodeeniih,
tibbi iyyan iyyaanamih waytih.
13. Ken yallitteetay Yallat agleh heenih
aqbaduk sugeeni cató keenih
matakka qhiyaamah ayró, kaadu
usun Yallat agleh haak sugen
yallitte yangaddeeniih, bari keenik
yakken kaadu woo yallitte bari
keenik takke.

14. Kaadu qhiyaamá solta ayró,
woo ayró moominiin kee koros
baxsimtah.

15. Yeemeneeh meqe taamoomi
abbaasite marah tu gactek, tokkel
usun Jannatti kaloh addal wallitan.

16. Kaadu koroositeeh, ni-aayootaa
kee ellecaboh ayróh angaaraw
dirabboyse marah tu-gactekii, too
mari jahannam giráh digaaláh
xayyoysimaanaah, umman teetil
waaran.

17. Toysa moominiiney kassowtan
waqdii kee maacissan waqdi Yalla
saytunnoysa.

18. Qaranwaa kee baaxól faylá Yalli-le.
Kaadu carraa kee dohri wakti Yalla
saytunnoysa kaa ceele waytaamay
agleh kaat hayya haanak.

19. Yalli-rabteemik nuwwam
yayyaaqeeh, nuwwaamak rabtem
yayyaaqe. Kaadu Usuk baaxó
yaynuwwee is qabaarah rabteek
gamadal, kaadu tonnaah sinaamey
Yalli sin magooqak sin ayyaaqele
qhiyaamah ayró.

20. Kaadu kay nabnaa kee dudda
tascasse astootik tanim isin kak
tanin sin abba Aadam burtak
gineemi, tohuk lakat isin too waqdi
seehaday tandarrey baaxól fixixxay
Yallih rizqhi gurrusutta takken.

21. Kaadu kay nabnaa kee dudda
tascasse astootik tanim, sin nafsik
agabu siinih gineemi satta keenit
ittaanâ gidah kaadu sin (agabuu kee
baqoolit kinnuk) fanat kacanuu kee
xuwaw hee. Diggah tohut cubbusa
marah astooti tan.

22. Kaadu kay nabnaa kee dudda
tascasse astootik tanim qaranwaa
kee baaxô ginooy, sin afittee kee
sin bisitteh (belitteh) sissinaane.
Diggah tohut yaaxigeeh, bagi inti-
le marah astooti tan.

23. Kaadu kay nabnaa kee dudda
tascasse astootik tanim, isin bar
kee laqó abtan xin kee isin kay
rizqhit abtan guranto, diggah tohut
cubbusaah yaabbe marah astooti
tan.

24. Kaadu kay nabnaa kee dudda
tascasse astootik tanim, kakkaqók
kak meesitak roobuh kah sangeelak
cankaxa sin yaybulleemi, kaadu
qaraanak lee oobisaah, baaxó edde
yaynuwwee is qabaarah rabteek
gamadal, diggah tohut kas-le marah
astooti tan.

25. Kaadu kay nabnaa kee dudda
tascasse astootik tanim, qaran
kee baaxó kay amrih soltaama,
tohuk lakat Yalli inki seecóh sin
seeca waqdi, qhiyaamah ayró isin
too waqdi sissikuk magooqak
awqetton.
26. Qarnwaay, baaxól ginók ennittam
inkih Yalli-le, ginó inkih tikki
ittaamak kaah taqunxeeh, kay amri
oggolta.

27. Dibuk Yalla kinni ginó sugewaytik
qimbissam, tohuk lakat rabteek
gamadal tet gacissam Kaa kinni,
kaadu ginô gacsiyyi qimbisiyyak
kaal xabcinuk raaqa, kaadu Yalli
qaranwaa kee baaxól inkih fayya
itta weelo-le. Kaadu Usuk mayso-
li, naggaara.

28. Korosey Yalli sin nafsik ceelallo
siinih yoogore, naqoosay sin
gaba timlike siinih necee
rizqhit siinilluk tangalem maay
kicinton woo maali massa siinil
akkuk. culul xayloy (naqoosa
akkewaa mara kinnuk) siinit agleh
tanik kah meesittan innah keenik
(naqoosa kinnuk) maay meesittan?
tonnaah nagay yan kas-le maráh
astooti baxxaqisnah.

29. Tonna hinnay isi nafsi yudlume
mari sinni kalbi-fayxiixa kataaten
ixxiga kak aallekal, toysa Yalli
makkoyse num tirri haytam
matanaay, usun cateynit malon
Yallih digaalák.

30. Nabiyow toysa isi nafsi Islaam diini
fan uyfukkun aka diinittek xabanah
gacak, amah cakki diiniy koo kah
amrisnek, usuk Yallih diiniy Yalli
sinam elle giné kinni. Yallih ginóo
kee kay diini korissam matan, too
diini usuk massal yan diini, kinnih
immay maggo mari mayaaxiga
usuk cakki diini kinnim.
31. Yallal yuduure mara tikaay, Kaak
meesitaay, salat soolisa kaadu
Yallat agleyta haa mara makkina
kaah abtan qibaadát.

32. Korosuk isi diini baxam-baxsite
maray itta weey qaxa-qaxa yekkeh
inna makkina, ummaan cizbi
keenik isi garil taniimit wallita
cakkil yanim akkaluk.

33. Sinam gibdaabini xaga waqdi sinni
Rabbi kallacan Kaa fan adaaruk
tohuk lakat Yalli isik yan racmat
ken tammoysa waqdi, tokkel
keenik hortá sinni Rabbit agleyta
hayta.

34. Yalli niqmatak keenih yeceemil
koroositoonay yangaddoonay,
tokkel hataka amá addunyah bagul,
ama hatakak ellecabo sarra akeeral
digaalá tablen waqdi aaxigetton ta
korosey.

35. Hinnak ama korosul baxxaqqa
iyya sumaq kce kitab keenil maay
oobisne, hay woo kitab Yallat
agleyta haak sugeenim taniimiiy
numma axcuk edde maay yaaba ?
(aleey ma-yaaba)

36. Kaadu sinam Nek yan racmat
ken tammosna waqdi kaat
wallitaanaah, ken gaboobi
bahteemih umaané ken xagtek,
usun too waqdi Yallih racmatak
yabboodeenih.

37. Kaadu mayablaanaa! Diggah Yalli
mokkoroh isih kah faxa maral
rizqhi farakka haah, isih kah faxa
maral ceyissi haam (keedaadissi
haam), diggah tohut yeemene
marah astooti tan.

38. Toysa yeemene numow maré koh-
le num cakkik kol lem kaah acuw,
kaadu tudagoytaa kee gexsô numuh
zakáa kee sadaqhatak cakkik kol
lem kaah acuw, too acwa aban
taamát Yallih fooca edde faxa
marah kayrih tayseh, kaadu too
mari usun yoffoofeeh saami kak
yemqe mara kinni.

39. Kaadu sinam maalut sinni maali
ossimam keh ribáh teceen magoytá
Yallih garil mossimta kaadu Yallih
fooca edde faxak zakák teceenimi
Yalli siinik raabitam, toysa too
mari usun galtó kah dirribsimta
mara.

40. Yalla kinni sin gintem sinaamey,
tohuk lakat a-manól sin yarzuqhe,
tohuk lakat sin qidaah, sarra sin
magooqak nuwwuk sin ugsa
cisab kee galtóh, isin Yallat agleh
haytan sin yallittet wohuk-tu abá
mari maay yan? mayan, Yalli
saytunnooweeh kaxxa fayyah
fayya iyye agleh kaat hayya
haanamak.

41. Barrii kee badal umaané tumbulleh
(qabaaraay, biyookaay, .....w, w)
seehadâ gabá abteemih sabbatah,
Yalli ken taamoomiy abeenik
tul digaalá ken tammoysamkeh
addunyal elle akeerak duma, usun
woo umaanék Yallal gacaanamkeh.
42. Nabiyow amá korosuk baaxô bagul
gexaay, duma ambiya dirabboyseeh,
Yallih amri cine marak ellecabo
kah tekke inna wagita keenik ixxic,
keenik maggo mari Yallat agleyta
haa marah sugen.

43. Nabiyow toysa isi nafsi Islaam
diiniy massoowa fan uyfukkun,
Yalli mekle ayróy (qhiyaamah ayró
kinnuk) num gacsam duudewaa
tamaatek duma, too ayró ginó
fixixxaah namma aracal gacta.

44. Koroosite num, toysa kay
koroosannih digaalá kay amol
tan girál waarak kaadu meqem
abbaasite mari jannatal arooca kah
bicsitam toysa sinni nafsi.

45. Yeemeneeh meqe taamoomi
abbaasite mara Yalli isi muxxóoy,
isi cindah ken galtam keh, diggah
Yalli koros makicna.

46. Kaadu Kay nabnaa kee dudda
tascasse astootik tanim, caacooya
ruubaama is robti mamaatal ayti-
kumusak (berrakisak) kaadu Isi
racmatak sin tammoysam keh
kaadu dawaanik badal Kay amriiy
Kay fayxil gexam keh kaadu
Kay muxxóh Kay rizqhi edde
gurrusuttaanaah, Kay niqmootal
Kaa faatittaanam keh.

47. Nummah nabiyow kok naharat
farmoytit le-mara fan rubneeh,
baxxaqqooqi keenih baahen,
tokkel ken dirabboyseeniih, taamá
yoysomme maral cané gacisneh.
Koros bayisnaah moominiin
qokollam cakkik Nel tan.

48. Yalla kinni caacooyay qubul
(qambur) tasgayyeeh, uguugussa
rubtam, tokkel Yalli isih elle faxa
innal qaraanal kaa fixiixisa, kaadu
waqdik teyna kitiifoonuy fixiixih
yani kaa aba. Eddeluk kay fanak
rob awaqih table, tokkel Yalli isi
naqoosak isih faxa mara kaa xagsa
(rob kinnuk), too waqdi usun kaat
yafriceeniih wallitan.

49. Nummah rob keenih radak naharat
kaak yobboode marah suganway
wallitaanah (yafriceenih).

50. Toysa Yallih racmatih (rob kinnuk)
raatitte fan wagit, qabaarah rabte
baaxó elle yaynuwwee inna is
rabteek gamadal, diggah toh
duude Rabbi, rabtem Yaynuwwi
kinni, kaadu Usuk ummaan iimil
qamalgeytó-li, dudda-li.

51. Kaadu ken buqrel uma caacay
rubnek tokkel too buqre
walqinnowteh tet yablen, wonnal
tet yubleeniik gamadal Yallal
koroositeeh, Kay niqmat yengedde
marah raaqan.

52. Diggah nabiyow atu rabe mara
mataysabbaay, ayti maleelá cakki
seeco mataysabba cinah fooreeniih
derre caban waqdi.

53. Kaadu nabiyow atu Yalli tirtô gitak
intiita waysiise mara edde yanin
hoxak tirri ken haa num hinnito.
Ni-aayoota nummayse marak-sá
num mataysabba, edde luk usun
Yallih amri oggole maray Ni-
aayoota nummaysaanam tu kah
xiqta kinnon.

54. Yalla kinni boolá leemik
(daacoytak kinnuk) sin gintem,
sarra boolâ lakal furrayniinô maqar
siinit hee, woo maqarih lakal
boolaa kee idoolinnu-le mara sin
abe, Yalli isih faxam ginaah, usuk
ixxiga-li, dudda-li.

55. Kaadu qhiyaamá solta ayró
umeynit addunyal dago waktik sá
tu-sugeweenimil xiibitta.Tonnaah
usun addunyal cakkik baatil fan
daggaawak sugen.

56. Kaadu iimaan kee qilmi kah
yontocowwime mari nummah
Yalli isi garil-leh yan kitaabay
yuktubel ginnimteenim kee ugut
ayrô (qhiyaamah ayró kinnuk)
fanah sugten keenik iyyan, toysa
tah ugut ayróy cinak sugteeni
kinni, takkay immay isin aaxaguk
ma-suginnitoonuvy tet dirabboysak
sugten.

57. Too ayró isi nafsi yudlume marah
usun aban malkit (gar) tu-keenih
maxiqa, kaadu usun Yalli kicnam
fanah madaara kak gurrusan
mara hinnon, aben umaanél
diggalsimaanah ikkal.

58. Nummah sinaamah ta Qhuraanih
addal ummaan ceelallok ceelalló
keenih noogore kassitaanaah
nummaysaanam keh, kaadu
nabiyow ku numma tascasse
astootik astá keenih bahtek,
diggah koroosite mari koo kee koo
kataytem tu-hinniton deedalleeláy
deedal nee fan bahte akke
wayteenik axcelon.

59, Yalli tamannah yan alfiyyah alifa
nabiyow atu Yallih garik luk
temeete cakki aaxigewaa marih
sorkocô baxitte.

60. Toysa nabiyow diggah Yallih xagni
nummak isbir, kaadu Qhiyaamah
ayró Yallih angaaraw asmatah
sinniih nummaysewaa marih abtó
ku-diinik koo aysissike waytay.



1. Alif-Laam-Miim, (edde faxem
Yalli yaaxige).

2. Toh dudda-le (gufti taafe) cikmat-le
kitaabih aayoota. (Qhuraan kinnuk)

3. Amá kitaabih aayoota meqe maray
taamá yessemeqqeh tirtóo kee
nacrooru.

4. Usun salat soolisaah, zaká yacee
mara, kaadu usun ellecaboh ayró
asmatah nummaysa mara.

5. Too weelot weeloysime mari sinni
Rabbik tirtô bagul yan mara, kaadu
woo mari usun addunyaay akeeral
yoffoofe (limaye mara) mara.

6. Kaadu sinaamak Yallih taaqatak
sinam aylahissi haytam xaamita
mari yan Yallih gitak sinam
makkoysaanam keh ixxiga kak
aalle kalah. Kaadu Yallih aayoota
anqasah haysitan, woo mari ken
tayqunxeeh, wacarrissa digaalá-
lon.

7. Kaadu Ni-aayoota (Qhuraan
aayoota kinnuk) kaal tankirriyime
wagqdi, kaxxa-mariinitak derre
teetit caba tet aabbeweeh innah,
kay namma aytit qilsa tanih innah,
toysa nabiyow qansarissa digaalál
kaa ayti-kumus.
8. Diggah nuimmayseeh meqe
taamoomi abbaasite mari niqmat-le
jannoota-le,

9. Tet addal waarak. Yallih xagni
nummá, kaadu Usuk mayso-li,
naggaara.

10. Yalli qaranwa makaadó maleh gine
tet kah tablen innah, kaadu baaxól
qaleelá hee sin tasgayyeemik
kaadu ummaanimik mutuccu ittam
teetil fixiixise. Kaadu qaraanak
lee oobisneeh, cooxuk ummaan
qaynootay meqe teetil nuysubuke
ginô tuxxiqih.

11. Ama ubullu haytaanam Yallih
ginók, Kaak kalah taqbuden mari
maca gineeh ?toysa a-korosey
usun gineenim yoo uybulluyay,
wonna hinnay daalimiin baxxaqqa-
le makoh addat tanî kah usun
gineenim malon.

12. Nummah Luqhmaanah cikmat
neceeh, Yalla faatit kaak inne,
faatita num cagalah toysa isi
nafsi kah faatitam, tuxxiq kaah
kak yaduure. Kaadu kay niqmat
yengedde num isi nafsi kah
yoomem, toysa diggah Yalli kay
faatitiyyak gadda-li, kulli caalatal
fayla-li.

13. Kaadu nabiyow cusey : Luqhmaan
usuk isi baxa kassiisak yi-baxaw
Yallat agleyta mahan kaak iyye
waqdi, diggah Yallat agleyta
haanam naba dulmiiy, dambik naba
dambi kinni.
14. Kaadu seehadaytu kay namma
xaltanih yamqeemil kaa farrimneh,
Kay ina gibdaak gibdal kaa
tussukuqqeeh, ubkaa kee molâ
fanat namma liggida suga, Yalli
yoo faatitaay, ku namma xaltani
faatit gacsimeyná Yoo fan takkek
kaak iyye.

15. Kaadu ku-xaltani Yallat agleyta
haytaamah kol tingicillek atu
ixxiga kak aalle waytaamah, toysa
ken nammayih amri moggolin,
kaadu addunyal maqaanél
keenilluk gexsit. Kaadu Yol gace
marih gita katay, tohuk lakat sin
gacim Yoo fan yakkeeh, addunyal
abak sugteenim siinih warseyyo.

16. Yi-baxaw diggah is (umaané
kinnuk) kardal amboytih gide
qilsak tekke tet tekkek edde
xaxxaq (booló) addat tenek, hinnay
qaranwal tenek, hinnay baaxóh
addat tenek Yalli tet baaheleeh
teetil galtime lon qhiyaamah ayró,
diggah Yalli isi naqoosah xuwaw-li,
adda yaaxigi.

17. Yi-baxaw salat soolisaay, dudda
luk elle faxxiima innal kaa ab,
kaadu sinam maqaanél amrisaay,
umaanék waas kaadu gibdaabinak
koo xagteemil isbir, diggah too
farrimti faxximtaamay sinaamak
raq sinni kinni.

18. Kaadu burah fooca sinaamak
mamakinaay, baaxól kaxxiinitak
magexin, diggah Yalli ummaan
kaxxa-mariinoliy hideynah yani
(hobbiyo -li) makicna.
19. Kaadu isi gexó maysassakinay
fanat hayya hayisaay, isi xongoló
ramma hayis, diggah xongoloolak
gacta xongoló okli xongoló
(danoonâ xongoló).

20. Sinaamey matablaanaa! Diggah
Yalli sin tuxxiqih qaranwal
taniimiiy, baaxól tanim siinih
qanem kaadu isi niqmootak
tambulleem kee qellittam siinih
duuduseh, sinaamat Yallih inkittiino
yangaddeeh, dirabboysa maray
ixxiga aalle kal tirtô bagul aneekal,
cakki baxxaqqa haa kitaabay Yallih
xaquk oobe aalle kal wohul sinam
keemaarisa mari yan.

21. Kaadu Yalli isi farmoytal oobisem
kataata keenik iyyan waqdi,
wonna hinnay nanu ninni abbobti
elle geyne gita katayna iyyen.
Saqiir deqsitta urta giráh digaalâ
fan sheetan keenih seecakaa ken
kataataanam ?

22. Kaadu isi fooca Yalla fan
yuyfukkuneeh, qibaadá kaa caglise
num usuk aba taamá yaymaaqe
numuh anuk, toysa nummah
aggiriqqe waytaah, karriqqi itta
qoró (kolfa) yibbixe numu usuk.
Tokkel caagiidah ellecabo Yalla fan
taduure.

23. Kaadu nabiyow koroosite numih
koroositiyyi koo rookise waay,
keenik gacsimeyna Nee fan
takkeeh, addunyal abeenim
keenih warsennooh, ken elle
galtennó, diggah Yalli alilwah
addat tanim yaaxigi (umaanée kee
koroosannuk).

24. Addunyal dago wakti ken
hatkisenno, tohuk lakat akeeral ken
foorisennooh, gibdi digaalá fan ken
kelsenno (ken tiqenno).

25. Nabiyow qaranwaa kee baaxó
gintem iyyaay axcuk ken essertek,
diggah Yalli ken giné axcelon,
amah teelemeenimih Yallah
faylá dabaqtay keenik ixxic,
tonna hinnay keenik maggo mari
qibaadá cakkķisittam Yalla kinnim
mayaaxigan.

26. Qaranwaa kee baaxól tanim Yalli-
le, diggah Yalli Usuk isi ginók
gadda-li, kulli caalatal faylá-li.

27. Diggah cooxuk baaxól enni
ittam kalooma akkinnay, kaadu
bad midad (mandi) tikki iyyeh
kaak lakat malcina bad kaat
engelli iyyeh Yallih qangor
edde yunkuttubek Yallih qangor
amarraquk mananna kaloomaa kee
mandi yambaxeemih. Diggah Yalli
mayso-li, naggaara.

28. Sinaamey siinik ginóo kee ugsiyyi
Nel tu-hinna inki numih nafsih
ginóo kee ugsiyyih inna akke
waytek. Diggah Yalli sin maxcooca
yaabbi, sin taamoomi yabali.

29. matablannaa! Diggah Yalli barak-
tu laqót culsaah laqó taxxeerem,
kaadu laqók-tu barat culsaah bari
yaxxeerem kaadu ayróo kee alsá
siinih qaneh ken nammayak kulli
tiyá muggaqsime waktî fan gexxa
(qhiyaamah ayró kinnuk). Kaadu
diggah Yalli isin abba haytaanamak
adda yaaxigi.

30. Too ubullu hayteenim diggah
Yalli usuk nummâ Yalla kinniih,
diggah kaak kalah yaqbudeenim
deedal kinnim taaxigeenî gidah sin
nuybulle. kaadu diggah Yalli Usuk
fayya-li, nabna-li.

31. Matablannaa! Diggah doynik Yallih
niqmatah badal gexxam kay dudda
tascasse astooti sin yaybulleem
keh, diggah too dawaanik badal
aba gexót ummaan maggo sabrilih
maggo faatolih Yallih nabna
tascasse astooti edde tan.

32. Kaadu baddi haffó qubul kee
qaleeláh iraawoh innah ken
buulta waqdi Yalla kallacan
dooqá kaah caglisak, tokkel ken
naggossu heeh badak barri fan ken
yayyaaqe waqdi, tokkel iimaan
kee koroosannuk fanah yan numuy
Yalla elle faxximta innal faatitewaa
keenit yanih, kaadu Yallih niqmat
yangadde korosti keenit yanih. Ni-
astooti tangaddem matan ummaan
ganoliy korostah yani akke waytek.

33. Kee sinaamey sinni Rabbik
meesita kaadu abba isi baxah tu-
xiqewaah, baxi usuk isi abbah
tu-edde xiqewaa ayrók meesita,
diggah Yallih xagni nummaay
agay-waaga mali, toysa addunyâ
manó sin duquuruse waytay, kaadu
duquurusé (sheetan kinnuk) Yallak
sin duquurusewaay.
34. Diggah qhiyaamá edde
uguttuwayta waktih ixxiga
Yalli-le. Kaadu rob oobissam
kaay, oobisa wakti taaxigem kaa
kaadu inontî maxaxih (maganih)
addal tanim labim kinnik sayim
kinnim taaxigem kaa. Faxe nafsi
mayaaxiga beera abu waam Yallak-
sá, kaadu faxe nafsi mayaaxiga elle
rabuwaa baaxó Yallak-sá, diggah
Yalli ixxiga-li, adda yaaxigi, tu
kaak maqellitta.


1. Alif-Laam-Miim (edde faxem Yalli
yaaxige).

2. A-kitaabih (Qhuraan kinnuk)
oobiyyi (obsi) ginô Rabbih kabuk
yaniimit agay-waaga kaat matan.

3. Hinnak a-koros Nabii Mucammad
csak Ta Qhuraan diraabah
ginnaasite ittaa? Aleey, usun kah
iyyan inna hinna, usuk ku-Rabbik
kol obte cakki maxcâ kal, kok
duma hebeltô meesiisé (farmoyta
kinnuk) kah amaatewee mara edde
meesissåâ gidih, usun yaamineenih
cakkil tirri iyyaanam keh.

4. Yalla kinni qaranwaa kee baaxóoy
ken nammayih fanal tanim lica
ayróh addat gintem, tohuk lakal
Yalli Qarshi amol Isi nabna celta
fayyah fayya iyye, Kaak kalah
awlaytu mantoonuuy, shafaaqatta
siinih yakkeeh sin cata num
manton. Sinaamey makas-
kassowtaanaa taabbeenimil?

5. Ginô caagid qaraanaak baaxô
fanah gexsissam (tagdubem) Yalla
kinni, tohuk lakal ama caagiida
kaa fan tawqe, ayróy caggudisiyyi
kak alfi sanat Yakket isin lowtan
addunyah ayroorak.
6. Too gexsiisiyya lem Yallay
qellittaah, tambulleem yaaxigih
yani kinni, Usuk mayso-li, xuwaw-
li kinni.

7. Yallay ummaanim gineeh ginni
heemik ginó yeymeeqe, kaadu
seehadayti ginó kallak qimbise
(Nabii Aadam kinnuk).

8. Tohuk lakal Aadam samad boola-le
daacoyti leek tan dabloytak gine.

9. Tohuk lakal Yalli seehadaytu
gineeh massoyseeh, isih gine rooci
kaat fuufuse, kaadu maabbaa kee
mablaay, sorkocôbaxitte siinih hee,
sinni Rabbi faatittaanam siinik
dagoh siinih yecee niqmatal.

10. Korosuk qhiyaamah ayróh ugut
yengeddee mari, baaxót bayneeh,
ni-xagar burtat yengeleek gamadal,
diggah nanu qusbá ginóh ginnimmi
inneh ugutenoo iyyen? Woh
dubuk hinnay usun sinni Rabbih
angaarawal koroositaanaah
yangadden.

11. Nabiyow rooci yayyaaqe
Malaykattuy sin roocih mayyaaqah
wakkilsime rooci siinik beele,
Tohuk lakal sinni Rabbî fan
gacsimetton keenik ixxic.

12. Nabiyow umeynit sinni Rabbih
xaqul sinni moyyaayi qunuunusan
waqdi ablinnitoy, wacarriy kee
xixxibaaneh, Ni-Rabbow nubleeh
noobbeh ugut kee galtók cinak
sugnem, toysa meqe taamá abitnam
keh addunyah nee gacis, diggah
nanu nismiteeh nummasnehik
iyyan.

13. Kaadu faxinninoy ummaan nafsih
le-tirtó acayuk nen, kinnih immay
cakki maxcó Yok nummatteeh,
dabaqteh jinnii kee seehadak
umeyniitih yan marak jahannam
deqsitta girá inkih keenik
kibuwaamal.

14. Toysa a-korosey a-sin ayróh
garayyu hawwenteenimih sabbatah
girâ digaalá tama, nanu diggah girâ
digaalál sin hawwenneh innah sin
cabennok, kaadu addunyal abak
sugten uma taamoomih sabbatah
waarta digaalá tama keenik iyyan.

15. Cagalah Ni-aayoota nummaysa
mari, teetil (Qhuraan aayoota
kinnuk) ken kassiisan waqdi
sujuuduh gomboh radan kaadu
sinni Rabbi saytunnoysak faylisan
usun Ķaa yaqbudeenimik kaxxa-
mariinitekal.

16. Ken (moominiin kinnuk)
gambitteeta inaqtimak fayya ittaah
taxxeere barti salaatah, sinni Rabbi
kallacan Ķay digaalák meesitak
Kay racmatah sangeelak kaadu
keenih necee rizqhik-tu sadaqhatah
Yallih sabbatah yaceen.

17. Tokkel hebeltô nafsi mayaaxiga
inti edde wagartaamay Yalli ama
moominiinih daanise, addunyal
abak sugen meqe taamoomih
galtóh.

18. Addunyal Yallaa kee kay farmoyta
nummayseh suge num, Yallal
koroositeeh farmoytit kee ellecaboh
ayró dirabboyse numih inna maay
kinni? usun Yallih xaqul ma-
missoowan.

19. Yallal yeemeneeh meqe taamoomi
abe marah tu-gactek, toysa usun
ma’awâ Jannoota lon (orbiynâ
jannoota kinnuk) qibnaytiinoh
addunyal abak sugen meqe
taamoomih sabbatah.

20. Kaadu Yallih taaqatak yewqe
marah tu-gactek, toysa ken orbeyná
girá, teetik yawqeenim faxinnaanih
waqdi teetit gacsiman kaadu girâ
digaaláy addunyal dirabboysak
sugteeni tammoysa keenik iyyan.

21. Kaadu diggah xayuk raqta digaalá
ken tammoysenno (addunyâ
digaalá kinnuk) kaxxa digaalák
naharat (akeerâ digaalá kinnuk)
koroosannuu kee dambittek iimaan
fan gacaanâ gidih.

22. Kay Rabbih aayoota kaa kassiisak
tohuk lakat derre teetit caba numuk
dulmih gibdi num mayan, diggah
nanu umeyniitil cané gacsenno
iyya Yalli.

23. Nummah Nabii Muusah Tawraat
kitab neceeh, toysa Nabii
Mucammadow Nabii Muusat,
abtuwayta angaarawat shakkita
num makkin Israa kee Miqraaj
bar, kaadu israa-iil xayloh tirtó kaa
abne (Tawraat kitab kinnuk).

24. Kaadu maqaanél kataatan mirocti
keenik abne ni-amrih diini fan
sinam seecak, Yallih amril ken gee
gibdaabinal yisbiren waqdi, kaadu
ni-aayoota asmatah nummaysak
sugen.

25. Nabiyow diggah ku-Rabbi, Usuk
qhiyaamah ayró ken fan baxsele
(moominiin kee koros kinnuk)
addunyal diini caagidik itta elle
waak sugeenimil.

26. Korosuh baxxaqqa maxaccoo,
keenik dumal horaarik kibut
abne baysiyyi ken dabooqay
bayisneh addal gexak? Diggah
woo horaarit abne finqat Ni-dudda
tascasse astooti tanik, toysa
farmoytit keenit abte kassis ma-
yaabbaanaa?

27. Mayablaanaa! diggah nanu lee
kafte baaxoy qabartê fanah
beynam, tokkel buqrey ken kee
ken lac inkih kak takme edde
nayyaaqem. A-niqmat Yallih dudda
kinnim mayablaanaa?

28. Kaadu koros moominiinik nee
kee sin fanat a-meklaa kee baxsi
yakkuwaam malaqooy, nummat
yaaba mara tekkeenik itta.

29. Nabiyow keenik ixxic; meklah
ayróy sin digaalá edde takke
koroosite marah ken iimaan ken
mayanfiqaay, dagoom keenih
maqambaalan toobitoonuh.

30. Toysa nabiyow derre keenit cabaay,
digaalák keenil obtuwaytam
qambal toobite weenik, diggah
usun umaanék kol obtuwaytam
qambaalaanahak.


1. Kee nabiyow Yallak meesitaay,
Yallak-meesil diggi ixxic, kaadu
koros kee munaafiqhiin koh kah
sectam moggolin, diggah Yalli
yaaxigi, naggaar kinni.

2. Kaadu nabiyow ku-Rabbik wacyik
kol obtam katay, diggah Yalli abba
haytaanamak adda yaaxigi kinni.

3. Kaadu Yallal kelitaay, isi caagiida
inkih Yallal kelis, Yalli dacayrih
koo duudahak.

4. Yalli numuh mahanna aliilit
namma sorkocô baxa, kaadu
sin agabuy ni-inaanih xiiron nel
yakkoonay kak itteenih sinnil
carammosseeni sin inaani ken
maabinna. Kaadu tessenebbeeniih
sinni migaaqal sectan urru sin
xaylo maabinna toh sin maxcóy
sin afittet tan' ikkah. Yalli cakkķi
yaabaah, Usuk massa-le gital tirri
haa.

5. Ken abbobtih migaaqal ken seeca,
Yallih xaqul qadaalatah aysuk
raqtam tohuk. Tokkel ken abbobti
aaxige wayten sin tekkek toysa
usun sin toobokooy, sin awlaytitte
diinil (currussen naqoosa kinnuk)
kaadu hoxak edde raddeenimit
dambi sin amol mayan, kinnih
immay dambi sin elle yabbixem
niyaak loowitik abteenimi. Yalli
dambi cabti-li, xuwaw-li kinni.

6. Nabii Mucammad fsa
moominiinil ken nafsik keenil
xayuk raaqa, kaadu kay agabi
digibih keenil caraamu ken inaanih
innah, kaadu ramad-le mari gariiy-
garul keenik xayuk raaqa nagrah
caddol Yallih kitaabal (kay madqaa
kee kay sharqil) moominiin kee
muhaajiriinik, sin awlaytiitik
moominiin kee muhaajiriinik
nagrat culewaa marah maqaané
abtan sin akke waytek. Tama
madqa kitaabal kutbeh sugte.
(lawcal-macfuuz kinnuk).

7. Kaadu nabiyow keenih cus,
ambiyak xagana (ateeban) beyne
wagqdi kaadu kok beyneeh,
Nuucuuy, Ibraahimiiy, Muusaay,
Maryam baxa Qiisak beyne waqdi.
Kaadu maqar-le xagana keenik
beyne (ambiya kinnuk).

8. Yalli farmoytiitik xagana kah
beem, Yalli isi ambiyay numma
tacee qhiyaamah ayró ken
numma ken esserâ gidi (farmô
gudduysiyyal ken ummat keenil
gacissem kinnuk). Kaadu korosuh
qansarissa digaalá keenih
massoyse.

9. Kee yeemene maraaw! Yallih
niqmatay sin amol yani kassita
kobxe macxi siinih yemeete waqdi,
tokkel gibdi caacay kee able
wayten qande (malayka kinnuk)
keenil rubne. Yalli isin abba
haytaanam yabali kinni.

10. Moominiiney cusa kobxe macxi
daqaarak iró-le kabuu kee gubá-le
kabuk siinit yemeete waqdi kaadu
intiita fuurut kafteeh, sorkocô
baxitte garoyra toofe waqdi cusa,
tokkel Yalla maggo dareemuh
daremten (moominiin meqe
dareemu haysitteeh, munaafiqhiin
uma dareemu haysitteemil).

11. Tokkel moominiin mokkorimteeh
gibdi angoyyah yengeyyimen,
moominiin munaafiqhiinik edde
baxsimtuh.

12. Nabiyow cus: munaafiqhiin kee
sorkocôbaxittet biyak (iimaanak
lon agay-waaga kinnuk) kak yan
mari Yallaa kee kay farmoyta nee
elle xagnissem mali deedal kee
duquurusiyya akke waytek iyyen
waqdi.

13. Kaadu nabiyow cus, munaafiqhiin
butta, Yasrib maraw (Madiinah
mara kinnuk) a-aracal madabah
litoonum mantoonuuy qeebih
duudda mantoonuk, toysa sinni
buxaaxih gaca iyyen waqdi
moominiinik, keenik hortá gacimih
Nabiik idini esserak, diggah ni-
buxaaxi dibuk raqteeh, qaduwwik
reebu mali iyyan. Is dibuk
maraaqinnay usun qeebik kudimik-
sa faxaanam malon.

14. Kaadu qaduwwi tet (Madiina
kinnuk) deraafek keenil culinnay,
tohuk lakat diinik korraaqaanaah
koroositaanam ken essereenik
xayuk oggolak yenen, koroosannuk
udurrutak manannon dagoh gide
akke waytek.

15. Kaadu nummah ama munaafiqhiin
ama-gaaduk naharat Yallah xagana
culeenih sugen kudimih derre
cabewoonu waanamah, kaadu
Yallih xagni esserima xagana
kinni.

16. Nabiyow keenik ixxic
(munaafiqhiin kinnuk) ; kudim
inkinnah tu-siinih maxiqa rabak
kuddeenik hinnay qidimik
kuddeenik, toysa kudden sin
tekkek woo manot kaxxam ma-
hataktan addunyal dago wakti akke
waytek.

17. Nabiyow keenik ixxic; iyyaay
Yallak sin cattam umaané siinih
faxeeh sin finqisam faxek, hinnay
siinih nacruuraah, sin catam
(qoklam) faxek, Yallak kalah
awlaytu mageyaanaay, cateynay
ken cata mageyan.

18. Yalli nummah siinik makkooteeh,
sinaamak Jihaad niya yaggileeh,
sinni toobokok nee fan gaca iyya
mara yaaxigeh. Usun (munaafiqhiin
kinnuk) qeebih ma-yamaatanaay,
kaat ma-maran (mayangala) dago
wakti akke waytek.

19. Moominiiney siinil gaba gibdon
munaafiqhiin maaluuy, nafsil
inkih siinih lon naqabuh, qebti
meesi temeetek intiita keenik
Korankorak koo fan wagitah ken
table rabi qawul buule numih
innah conxô gibdah. Tokkel
meesi keenik gexxa waqdi gileh
innah arbaqó-le arroobut sin
doocaanaah, adá sin aban xannabá
(dannabá) meklinta waqdi gabâ
gibdaa kee kuuxewaynaanah.
Too mari maamaninnaay, Yalli
ken taamoomi bayseh, woh Yallal
xabcinim kinni.

20. Munaafiqhiin woo buttaati (yengele
macaxu kinnuk) gexe waytem
yakkalen meesî gibdah, kaadu woo
buttaati Madiinâ fanah tuduurek,
barri maralluk yaniinim faxak
yenen sin xaagitte esserak. Sin
addal suginnoonuy qeb siinilluk
abak manannon dago qeebi
akkewaytek.

21. Nummah moominiiney Yallih
farmoytat meqe katayyu luk
tenen kaa katatteenik, cagalah kaa
kataytam Yallak galtó qaagitaah,
ellecaboh ayrók meesita num kinni,
kaadu Yalla maggom cusaah, kulli
caalatal kaa faatita numu.

22. Kaadu moominiin buttaati tuble
waqdi, tah Yallaa kee kay farmoyti
nee kah xagniseemiiy, Yallaa kee
kay farmoyta nummat yabte iyyen.
Kaadu woh iimaan kee Yallih
amrih oggoluk-sá keenih osissem
mali.

23. Moominiinik Yallah culen xaganat
numma teceeh, duudusse labha tan.
Yallah culen axbuux duuduseeh,
Yallih sabbatah rabe mari keenit
yaniih, qambaalita mari keenit
yanih. Kaadu Yallah culen xagana
ma-makinnoonuuy makorsinnon.

24. Yalli numma yecee mara ken
nummal ken galtâ gidih kaadu
Yalli munaafiqhiin digaalam faxek
ken digaalam keh, hinnay toobat
keenil bicseh keenil yaduurem
keh, diggah Yalli dambi cabti-liiy,
xuwaw-li kinni.

25. Kaadu Yalli koroosite mara
Madiinat aben gaaduk naqabuluk
ken gacse baxaysite marah anuk,
maqaané addunyal magennoonuuy
akeeral magennon, kaadu Yalli
moominiin qeebih qokleeh ken
yoyfoofeh caacay kee malaykat ken
qike. Yalli qande-li, mayso-li kinni.

26. Kaadu Yalli koboxxe buttá cateh
yan mara kitab marak (yahuuduk
Qhureydâ xaylo kinnuk) le-
kalqootak oobiseh kaadu ken
lubbittet conxó qide, Tokkel hortá
keenik qiddaanaah, hortá keenik
seewah orbissan.

27. Kaadu Yalli ken baaxóoy, ken
dabooqaay, ken maaluu kee ahak
duma edde aaqite wayten baaxó
sin nagarsiise moominiiney, Yalli
ummaanimih dudda-li kinni.

28. Kee nabiyow ku-agabuk ixxic:
addunyâ manoo kee tet bilqá
(bilhadá) faxxen sin tekkek, toysa
ama! Addunyak (barrá caban
waqdi yaceen maalu kinnuk)
liyoomuk sin xaqmisaah, qaxmeqe
cabtih sin cabuh.
29. Kaadu Yallaa kee kay farmoytaay,
akeerâ dabqa faxxeeniih tikcinen
sin tekkek, toysa diggah Yalli siinik
meqem abbaasita agabuh kaxxa
galtó massoyse (jannat kinnuk).

30. Nabii agabow! Tambullee umaanéy
qax-umaanele siinik abta tiya
digaalá namma dirribuh teetil
dirribsimele, toh Yallal xabcinim
kinni.

31. Kaadu siinik Yallaa kee kay
farmoytih amri oggolteeh, meqem
abitte tiyah tet galtó nammaddah
teetih aceenno kaadu meqe rizqhi
teetih massosne jannatal.

32. Nabii agabow gersi agabuk hebeltô
tiyah inna hinniton muxxoh
Yallak meesitten sin tekkek, toysa
xabcin yaabay labha kabba haah
mayaabina sorkocôbaxat biyak-le
num siinih sangeelaamak, kaadu
shakki edde aneewaah, sharqi
waasewaa meqe maxcó ixxica.

33. Kaadu sinni buxaaxil daffeya,
caagid maliinoh mawqinaay,
sinni bilqaa kee qax-maqaané
marin labha maybulliina naharsi
jaahiliyyah agbi kah aybullak suge
innah islaamaninnak duma. Kaadu
salat soolisaay, zaká acuwaay,
Yallaa kee kay farmoytih amri
oggola. Kee Nabii buxah maraw
cagalah Yalli dambii kee umaané
siinik kalaah saytunnoysiyyah sin
saytunnoysam faxak.
34. Kaadu cusa, Yallih aayootaa
kee Nabii sunnak sin buxaaxil
tankirriyimem, Nabii buxah maraw
cagalah Yalli siinih xuwaawaah,
adda yaaxigi kinni.

35. Diggah lab-muslimiin kee say-
muslimiiniiy, lab-moominiin kee
say-moominiiniiy, Yallih amri
oggolta labhaa kee Yallih amri
oggolta sayyó kaadu numma
tacee labhaa kee numma tacee
sayyóoy, tasbire labhaa kee tasbire
sayyóoy, Yallah taqunxeeh meesitta
labhaa kee Yallah taqunxeeh
meesitta sayyó kaadu sinni maaluk
sadaqhat tacee labhaa kee sinni
maaluk sadaqhat tacee sayyóoy,
Yallih sabbatah soomta labhaa
kee Yallih sabbatah soomta sayyó
kaadu sinni sambooba caraamuk
dacrissa labhaa kee sinni sambooba
caraamuk dacrissa sayyóoy, Yalla
maggom cussa labhaa kee Yalla
maggom cussa sayyóh Yalli tama
marah inkih dambi cabtii kee
kaxxa galtó keenih massoyse
jannatal.

36. Moomintuh maxiqtaay kaa
maceltaay, moomintóh maxiqtaay
tet macelta, Yallaa kee Yallih
farmoyta caagidik teyna meklan
waqdi, sinni caagidik doorit luk
raaqaanam, kaadu Yallaa kee kay
farmoytih amri cine num, toysa
nummah baxxaqqa iyya hoxah
hoxe cakki gitak.
37. Kaadu nabiyow cus, Yalli
islaamaninnol kah yemqeeh atu
currusiyyal kah temqe numuk
(Caarisâ baxa Zeydi kinnuk) isi
barrá ibbixay macabinaay Yallak
meesit kaak itte waqdi, Nabiyow
Yalli Zeydi barrá cabaah atu tet
rihmissu waytaamay Yalli wacyih
kol oobisey sinaamak meesitak
isi nafsit qellissa, tamah Yalli
yayballayuwaam kinni kaadu
Yalli cakkisita isik meesitaanam,
tokkel Zeydi isi caagidik teetik
yumurruqeeh tet cabe waqdi tet
koh rihmisneh kaak iyye Yalli.
Moominiin sinnil muggaaqisse xale
ween xayloy yeynebeenih agbih
rihim dambi keenil akke waam keh
sinni caagiidak gaba keenik kalan
waqdi (ken caban waqdi kinnuk),
Yallih amri tunguddubem kinni.

38. Nabiil dambi mayanaay gibda
matan Yalli kaah xiqsiiseemil,
amah Yallih madqay kaak duma
warree maral (ambiya kinnuk)
madqimte, Yallih amri madqay
meklinte kinni.

39. Yallih farmooma gudduysa mari
Yallak meesitaanaah, kaak-sa
numuk ma-meesitan, Yalli cisaabah
(fokkaaqóh) ken duudah, ken
taamoomit dacayrih yan.

40. Nabii Mucammadåzsafeńíķe sin
labhak numtin abba hinna, Yallih
farmoytaay, ambiyak ellecabô
Nabii ikkal, Yalli ummaanimil
ixxiga-li kinni.
41. Kee yeemene maraaw! Yalla
maggo cusiyyah cusa.

42. Kaadu carraay, saaku kaa
saytunnoysa.

43. Yalla kinni siinih nacrurtam kaadu
kay Malayka Yalla siinih kallactaah
dambi cabti siinih esserta Yalli
diteetak diifû fan sin yayyaaqen-
keh, Yalli moominiinih nacrur-li
kinni.

44. Yallat yangoorowen ayró ken
salaąaamaqley keenil qidaana
salaąaamaqleykum keenik
iyyaanama, ken Rabbi meqe
galtó keenih massoyse addunyaay
akeeral.

45. Kee nabiyow! Nanu diggah ku-
ummattal sumaaqitak, yeemene
mara ayti-kumusak, cine mara
meesiisak koo rubne.

46. Kaadu Yallâ fanah kay idnih sinam
seecak koo rubneeh, atu nabiyow
tirri iyyam faxa marah ura faanusih
inna kinnito.

47. Kaadu nabiyow moominiin ayti-
kumus diggah Yallak kaxxa muxxó
loonumul (Jannatti kaloola kinnuk).

48. Kaadu koros kee munaafiqhiin
kok ittam moggolinaay, ken adál
ken ma-kataatinay kol baahaanam
keenih cabaay, Yallal kelit. Yalli
isil kelta mara dacayrih xiqahak
addunyaay akeeral.

49. Kee yeemene maraaw! yeemene
agabuk gennaaqó taxeen waqdi,
wohuk lakat keenil orobtaanak
duma ken cabteenik, qiddáy keenil
loowittaana manton, toysa maaluk
litoonumuk ken xaqmisaay, qax-
meqe cabtih ken caba.

50. Kee a-nabiyow nanu diggah ku-
agabuy le-yaras (mahari kinnuk)
kah tecee koh calallosneeh
xiqsisneh, kaadu Yalli xannabak
koh yeceemik naqoosak ku-
gaba timlikem koh calallosneeh
xiqsisneh, kaadu ku-qammih say-
xaylóoy, ku-abbah maqanxiixih
say-xaylóoy, ku-inah saqalih say-
xaylóoy, ku-inah maqanxiixih
say-xaylóy kolluk guuroh tewqe
koh calallosneeh xiqsisneh, kaadu
moomintóh tan barrá isi nafsi
nabiih teceeh, Nabii tet rihmisitam
faxek cagalah koh calallosneeh
xiqsisne nabiyow moominiinik
fanaak yaras maleh. Nummah
ken agabuu kee ken gaba timlike
naqoosah fardi keenil abnem
neexegeeh daabisneh (woh agabuk
fereyik biso abte waanamaay,
masrufuvuy, .......) amah koh kah
abneeh xiqsisnem ceyaa kee gibda
kol akke wayta gidi nabiyow, Yalli
dambi cabti-li, xuwaw-li kinni.

51. Nabiyow doorit lito faxxa barrá
keenik raaqissaah, faxxa barrá isih
fan keenik orbissaamal. Kurtanek
raaqisse barrá isih fan orbissam
faxxek dambi kol mayan, too doorit
ken intiita edde wagartaah, rookite
waanaah, atu keenih teceemit usun
inkih leedaanamat xayuk raaqa,
Yalli sin sorkocôbaxittet tanim
yaaxigeh, Yalli yaaxigi, xiqli kinni.

52. Ama ku-gennaaqót yan agabuk
wadir gersi agbi koh maxiqaay, ken
aftok aki agabu keenit tabiddilem
(korissam) koh maxiqta qaxa
keenik tassokooteway, naqoosah
yan agabuy ku-gaba timlike akke
waytek, Yalli ummaanim dacrisé
kinni.

53. Kee yeemene maraw! Nabii
buxaaxi maculina usuk idini
siinih yaceeh, maaqóh sin seeca
wagqdi akke waytek, alayyu teetik
qambaale kalah, kaadu kinnih
immay deeqimteenik toysa
culaay tokmeenik wadir fixiixa
mariiy-mara siinik walalisak
madaffeyinay, diggah too daffeyna
Nabii adá abta daffeyna kinnik,
tokkel usuk siinik wacarriyaah,
Yalli cakkik mawacarriya. Kaadu
Yallih farmoytih agabu duyyek tuk
teyna ken essertan waqdi tokkel
reebuk derrek ken essera. Toh sin
sorkocô baxittee kee ken sorkocô
baxitteh saytunaaneh taysehik,
Yallih farmoyta adá abtaanam
siinik faxxiimak manannaay, siinih
maxiqta. Kaadu usuk rabek wadir
kay agabul inkinnah rihimtaanam
siinih maxiqta. Diggah too adá
kaa abtaanam kee kay agabul
rihimtaanam Yallih xaqul kaxxa
dambi kinni.

54. Sinaamey Nabii adá abba
haytaamak-tu tuybulleenik hinnay
qellisseenik, toysa diggah Yalli
ummaanim yaaxigi kinni kaak
qellittam matan.

55. Agbi cijaab haysite waam dambi
keenil mali sinni abbobtiiy, sinni
lab-xaylooy, sinni lab-toobokooy,
sinni lab-toobokoh lab-xaylooy,
sinni say-toobokoh lab-xayloh
xaqul, kaadu moominiin agabuu
kee ken gaba timlike naqoosah
xaqul cijaab haysite waanam
dambi keenil mali. Agabow Yallak
meesita Yalli sin edde amriseemil,
diggah Yalli ummaanim yabali
kinni.

56. Diggah Yallaa kee kay Malayka
Yallih farmoytal salat oobisan
(salat Yallak saaree kee
nacruuruuy, kay malaykak dooqáa
kee dambi cabti Yallal kaah
essertaama) kee nummayse maraw
racmat kee nagaynan maggom kaal
oobisa.

57. Diggah Yallaa kee kay farmoyta
adá aba mari addunyaay akeeral
Yalli ken abaareeh isi racmatak ken
yeyxeereeh, ken tayqunxee digaalá
keenih massoyse.

58. Kaadu lab-moominiin kee say-
moominiin adá aba mari usun
umaanék baaheenim aalle kal,
toysa nummah almummaa
(anewaynu) kee baxxaqqa iyya
dambi sinni nafsi feerisen.

59, Kee nabiyow ku-agabuu kee ku-
say xaylóoy, moominiin agabuk
ken saroy xagar duddu hayta
amook sinnil oobisa keenik ixxic;
woo saroh oobisiyyi usun meqe
agabuy currik yani kinnoonumul
yamixxigeenimil xayuk raqta,
tokkel adá ken abe wayoonuh,
kaadu Yalli dambi cabti-li xuwaw-
li kinni.

60. Munaafiqhiin kee sorkocôbaxittet
biyak-le maraay Madiinal yab
ruka mari ama umaaneenak
aadeewayya heenik nabiyow koo
keenit ruubenno (qarbaabisenno),
tohuk lakat tet addal ku-cuggaane
mayakkan dago wakti akke
waytek.

61. Usun abbarsimeeniih, Yallih
racmatak yexxereenih faxekkeliiy
geytimoonay yabbixsimeeniih,
qiddiimiyyah qiddiiman Yallal
koroositeenimih sabbatah.

62. Amah Yalli fiirise gitay keenik
duma warraye marih addat sugte
munaafiqhiinil firsime kaadu Yalli
fiirise madqah inkinnah korsiyya
mageyta.

63. Nabiyow sinam anqasah qhiyaama
edde solta saaqat koo esserta,
cagalah qhiyaamah ixxiga Yallih
xaqul tan keenik ixxic. Kaadu
nabiyow iyyi koo yiysixxigee
qhiyaama xayi waktit takke way?

64. Diggah Yalli koros abaareeh,
isi racamatak ken yeyxeereh
addunyaay akeeral, kaadu saqiir
deqsitta giráy habuubugta keenih
massoyse akeeral,
65. Umman tet addal waarak, awlaytu
mageyaanaay, cateyna mageyan.

66. Ken foocitte girál koran-korsinta
ayró nadaamitak maganey Yallih
amri oggolleeh, kay farmoytih
amri oggolleh suginninoy addunyal
ah net akkuk mananna iyyan.

67. Qhiyaamah ayró koros itteh;
ni-Rabbow nanu diggah ni-
abbobtii kee ni-kaxxa maritteh
amri oggolleeh, cakki gitak nee
makkoyseenih.

68. Ni-Rabbow ken digaalá ni-
digaalak namma dirribu (marduf)
keenil-abaay, isi racmatak kaxxa
mayxaarah ken eyxer.

69. Kee yeemene maraw! Nabii Muusa
adá abe marih inna makkina,
tokkel Yalli usun iyyeenimik bari
kaa abe (kaa saytunnoyseh), kaadu
usuk Yallih xaqul fayya iyya
aracay konnaba-le luk suge.

70. Kee yeemene maraw! Yallak
meesitaay, massah tan maxcóy
dirab kee deedalak tu-edde
aneewayta ixxica.

71. Yallak meesitteenik meqe
taamoomi abtaanam siinil
bicseleeh, sin dambitte siinih
cabele. Yallaa kee kay farmoytih
amri oggole num, toysa nummah
kaxxa affoofiyyah yoffoofee
addunyaay, akeeral.

72. Diggah nanu amaanatak sinam
kah amrissi haynem kee ken
kak waassa haynem qaranwaa
kee baaxóoy, qaleelál xayyosne,
tokkel tet yakkuqeenim cineeniih,
teetik meesiteeniih, seehadayti tet
yukkuqe. diggah usuk isi nafsih
kaxxa dulmi-li, iggima-li kinni.

73. Yalli seehadaytu amaanat kah
feerisem lab-munaafiqhiin kee
say-munaafiqhiiniiy, Yallat agleyta
hayta labhaa kee Yallat agleyta
hayta sayyó elle digaallâ gidi,
kaadu lab-moominiin kee say-
moominiinik Yalli toobat keenik
oggolaah, dambi keenih cabam-
keh, Yalli dambi cabti-li, nacrur-li
kinni.


1. Yallay qaranwaa kee baaxól tanim-
le dudda-le fayla-le addunyal kaadu
Usuk akeeral dudda le fayla-le,
Usuk naggaara, adda yaaxigi isi
ginók.

2. Yalli baaxót cullu ittam kee teetik
bukku ittam yaaxigeh, kaadu
qaraanak obbu ittam kee kaa fan
eweqqi ittam yaaxigeh, Usuk
xuwawli, dambi cabti-li.

3. Koroosite mari qhiyaama nel
matamaata iyye, nabiyow keenik
ixxic ; aleey inni Rabbil xiibita
immay diggah siinih amaatele,
Yalli qellittam yaaxigi, qunxa
xuuneyti qilsak leh gide qaranwal
kaak maqellittaay baaxól kaak
maqellitta, wohuuk qunxaah
wohuuk nabam matan baxxaqqa-le
kitaabal (lowcal macfuuz kinnuk)
kutbeh teneh akke waytek.

4. Yeemeneeh meqe taamoomi
abbaasite mara elle galtam keh,
woo mari dambi cabtii kee meqe
rizqhi-lon (jannat kinnuk).

5. Nek yassaqqe mara sinni akkaluk
Ni-aayootah baysiyyah yangicille
marii, woo mari gacta digaaláy ken
qansarissa-le.
6. Qilmi kah yontocowwime mari ku-
Rabbik kol oobe Qhuraan cakkih
kaa yablen, kaadu ama Qhuraan
maysoliiy, faylalih yan Rabbih gitâ
fan tirri haa (yascasse).

7. KĶKoroosite mari sittak iyyeh:
aggirqimiyyah taggiriqqeeniih sin
xagar ruma yakke waqdi, diggah
isin qusba ginóh ginniimettoonuuh,
sinni magooqak nuwwuk
awqettoonum siinih warsa num
(Nabii Mucammad ġa
kinnuk) siinih maay nascassoo
iyyen (anqasah axcuk).

8. Ama num (Nabii kinnuk) Yallal
dirab ginnaasite innaa, hinnay
cabi kaat yaniih? Iyyen. koros kah
itta inna hinna, akeera nummayse
waa mari akeeral digaaláh addat
yaniiniih, addunyal cakkik xer
baditit yanin.

9. A-korosuy akeera nummayse wayta
Yallih qaran kee baaxók foocaa kee
derrek keenik tanim fan matablaa?
Yallih duddak faxnek baaxó keenil
xuumusenno, hinnay qaraanak
kitiifon keenil oobisenno digaaláh
iyye, diggah tohut astá tan ummaan
naqsuy Yallal yaduurih yanih.

10. Nummah Yalli xiibitak iyyeh;
Nabii Daawuuduh nek tan muxxó
kaah necee (nabuwwannuu kee
kitab kinnuk). kee qaleelay, kee
haaday! yalla kaalluk saytunnoysa
axcuk keenih secne, kaadu birtá
kaah xabbacosneh.
11. Qebti diriiqay dudda-le bicisaay,
maroora kak missos, kaadu koo
kee ku-buxah mara meqe taamá
taamita, diggah Anu isin abba
haytaanam yabaliiy Yok qellittam
matan iyye Yalli nabii Daawuuduk.

12. Kaadu Nabii Suleymaanah saaki
gexó kak alsaay, carrih orbá kak
alsa kinni caacay kaah qanne.
Kaadu nacaas dara kaah diyaayisne
(eelisne) kaadu jinnik kay foocal
taamittam kaah qanneh kay Rabbih
idnih. Kaadu keenik Ni-amrik
daggaawa num saaqiir deqsitta
giráh digaalá kaa tammosna.

13. Jinni, Nabii Suleymaanah
masaagid kee qarwak faxxa
haam kaah bicsaah taamita,
kaadu numtin-wellittey nacaas
kee karaariitik taniiy, kaxxa
kooraariy dorwah innah tanii kee
kaxxa buutittey aracak angayye
wayta kaah bicsa. Nabii Daawuud
buxah maraw Yallah faatoh meqe
taamoomi aba siinih yeceeh
yan niqmatal. Yi-naqoosak Yoo
faatittam dagoh.

14. Nabii Suleymaanal raba mekelleeh
rabe waqdi, kay raba keenih
tescessem matan baaxóh irimmiy
kay caxxa tokme akke waytek.
Eddeluk usuk rade waqdi jinnih
tumbulleeh qaddowteh, qellittem
taaxagó akkinnoonuy ken
taysuqunxe taamáy ken biyaktah
addat aaduk manannon.
15. Nummah Sabá deqsitta kedóy
yamanal sugte, ken dabooqal
kaxxa astáy Yallih duddaa kee
muxxó tascasse luk yenen, woh
kaxxa namma bustaanay daqaarak
migda-le qaxaa kee gura-le qaxa
raaqak ten. Keenik iyyeenih; sin
Rabbih quusik (rizqhik) akumaay
kaa elle faatita keenik iyyen, tama
sin baaxó meqe baaxóoy, sin Rabbi
dambi cabé kinnik.

16. Tokkel Yallih amrit derre
cabeeniih, kaxxa weeqay xuugaagi
kee medmedwa duufut beya keenil
rubne, kaadu ken namma bustaanat
namma bustaanay yakmeenim
kak qeeró leeh, Asli deqsitta caxaa
(Saagantó kinnuk) kee Jinni-kusrak
(Abur-kusra kinnuk) dagom-le
keenih edde nibiddile.

17. Tohul ken kah galatnem
koroositeeniih, Yallih niqmat
faatite weenimih sabbata. Tama
galtóh galatnâ mannu koroosite
mara akke waytek.

18. Kaadu ken (sabáh mara kinnuk)
kee barkat elle oobisne magaaloolih
fanal (Shaam kinnuk) tambullee
magaalooliy ittat xakabuh tani
hayneeh, ama magaaloolih
fanal gexo caggudusneh, woo
magaaloolih fanal baritteetaay,
ayroora gexa saayah anuk keenik
inne tuk meesite kalah.

19. Eddeluk ni-Rabbow ni-safarih
mafdagoogih fan eyxer iyyeeniih,
sinni nafsi yudlumeenih. Tokkel
kas elle geyaanaah edde walalan
mara ken abne keenil ciggiila
marah kaadu kaxxa fixiixisiyyah
ken fixiixisne baaxooxal, diggah
wohut astooti tan ummaan kaxxa
sabriliy Yallih niqmat faatitah.

20. Kaadu nummah ibliis isi dareemu
keenil (koros kinnuk) nummayseeh
kaa kataateenih, moominiinik
Yallal teemene hortá akke waytek.

21. Kaadu ibliis ama korosul reedaah
dirkisam luk mananna akeera
nummaysa maraa kee teetik agay-
waagat yan mara ittak naaxigem
Ni-naqoosa naybulleeh, yaaxigeenî
gidih akke waytek. Nabiyow ku-
Rabbi ummaanim dacrisé kinni.

22. Nabiyow a-ķkorosuk ixxic; Yallak
kalah yallitte akkaluk aqbaduk
sugten yallitteh seeca tu-siinih
xiqtek, qunxa-xuuneyti qilsah gide
takkem qaranwaay, baaxól ma-
yamlikan kaadu ken nammayih
ginót gabah-agle maloonuvy,

Yalli woo usun yaqbuden yallittet
cateyna mali.

23. Yallih xaqul shafaaqatta aba numih
shafaaqatta tu-maxiqta Yalli kah
idnise num akke waytek, ken
(malayka kinnuk) sorkocô baxittek
meesi katta itta waqdi sin Rabbi
maca iyyeeh iyyan itta esserak?
Cakkit yaabe iyyan, Usuk fayya-li,
nabna-li.

24. Nabiyow qaranwaa kee baaxók sin
tarzuqhem miyyaay keenik ixxic?
Tu-kol gacse weenik, tarzuqhem
Yalla keenik ixxic. Tokkel diggah
Nee innaa hinnay siiniiy (koros
kinnuk) tirtô bagul tanim, hinnay
baxxaqqa-le makoh addat tanim?

25. Nanu abne dambittek
messerimtaanaay, isin uma taamak
abtaanamak nanu messerimna
keenik ixxic nabiyow.

26. Ni- Rabbi nee kee sin fan
maagoysele (gaaboysele)
qhiyaamah ayró, tohuk lakat nee
kee sin fan cakkil meklele keenik
ixxic, Usuk cakki meklá abéey, isi
ginó yaaxigi, tu-kaak maqellitta.

27. Qibaadáh Yallat agleh xakabtan
mara yoo uybulluya keenik ixxic,
wonna hinna Yalli agleyta mali,
Yalli Usuk maysoliiy, naggaarâ kal.

28. Nabiyow yeexegen marah koo
maruubinnino sinaamah inkih koo
rubne nee akke waytek, moominiin
maqaanê galtól ayti-kumusak,
kaadu koros Yallih digaalák
meesiisak. Kinnih immay maggo
mari cakki mayaaxiga.

29. Nummat yaaba mara tekkeenik
axagni mawaqdiiy itta koros.

30. A-nabiyow keenik ixxic;
qhiyaamah ayróh xaganay
raqsinniy saaqat kak wadirroowe
waytaanaah, saaqat kak aakume
waytaana liton.

31. Koroosite mari iyyeh; a-Qhuraanal
inkinnah manaaminaay, kaak
naharat tan kitoobal manaamina,
nabiyow daalimiin ken Rabbih
xaqul cisaabah ken soolisan
wagqdiy, keemaaritak mariiy marat
yab gacisah ken ablinnitoy gibdim
abaluk ten, addunyal bursuteeniih
boolaysen mari kaxxa-mariinite
marak tirtô gitak isin nee
makkoyse waytaanamal yeemene
marah sugak nen iyyan.

32. Kaxxa-mariinite mari addunyal
bursuteeniih, boolaysak sugen
marak iyyeh; tirtó siinih temeeteek
gamadal tirtók nanu sin waasnee?
aleey isin kah ittan inna hinnay isin
sinnih uma marah sugteenî kal.

33. Addunyal bursuteeniih, boolaysen
mari kaxxa-mariinite marak
iyyeh, wonna hinnay bar kee laqó
neh abak sugten uma-malaa kee
duquurisiyya Yallal koroositnaah,
agleyta kaat haynaamah nee
amrisak sugten waqdi nee gee
finqa tamah, namma mari inkih
nadaamá reebissi (qellissi) hee
digaalá yublen waqdi, kaadu
koroosite marih fillittet silsilootah
ogoogáh hayne, usun abak sugen
uma taamák-sa elle galtimaanam
malon.

34. Hebeltô meesiiséy (farmoytay)
Yallih inkittinaane fan seeca
maruubinnino magaalal, tet
gaddaloolay hataktehiyya inteh
akke waytek; nanu diggah isin edde
rubsummu itteenimil koroosinneh.

35. Kaadu nanu yeemene marak
maaluu kee xalaayah magginooh,
nanu diggalsima mara hinnino
addunyaay akeeral itte koros.
36. Nabiyow keenik ixxic; diggah yi-
Rabbi addunyal rizqhi isih kah
faxa maral farakka haah, isih kah
faxa maral ceyissi haa mokkoroh,
kinnih immay maggo mari
mayaaxiga Yalli edde faxem.

37. Kaadu sin maalu hinnaay, sin
xaylo hinna Ni-xaqul xayyoysiyyah
sin xayyossa tiya, kinnih immay
yeemeneeh meqe-taamá abe mari,
toysa woo mari usun dirribuh tan
galtó lon abiten taamal, kaadu usun
akeeral jannatal fayya itta qarwah
addal saayah yanin rabaa kee
digaalák.

38. Kaadu Ni-aayoota baysaah, sinam
Yallih gitak waasa maray nee
taanisam akkaluk yangayyee,
woo mari digaalál xayyoysima
qhiyaamah ayró.

39. Nabiyow keenik ixxic; diggah yi-
Rabbi isi naqoosak rizqhi isih kah
faxa maral farakka haah, isih kah
faxa maral ceyissi haa mokkoroh.
Yalli sin kah amriseemik acuyyu
haytaanam, Usuk wonnah tanim
siinih ciggiilisa addunyal akki
akeeral akki, Yalli rizqhi acuyyu
haa marak mattaccooh yayseh.

40. Nabiyow ken kassis, Yallat agleyta
haak suge maraa kee usun aqbaduk
sugeenim inkih gaaboysuwaa ayró,
tohuk lakal Yalli Malaykak a-mari
aqbaduk sugem siinii? Keenik
iyya.
41. Malayka ittah; atu ni-Rabbow
saytunitooh, ni-awlaytu kinnito,
nee kee ken fanat awliini mayan.
Wonna hinnay usun aqbaduk
sugeenim jinni, keenik (koros
kinnuk) maggo mari keenil
(sheetoona kinnuk) aamanuk suge.

42. Ta-ayró (qhiyaamah ayró
kinnuk) gari-garuh siinik tuxxiq
mayamlikaay, tukkalot mayamlika,
kaadu sinni nafsi yudlume marak
girâ digaaláy addunyal dirabboysak
sugteeni tammoysa keenik inna.

43. Kaadu ta korosul Naayoota
baxxaqqooqi luk keenil
tankirriyime waqdi, ta Mucammad
sin abbobti aqbudak sugteemik
sin waasam faxa num akke
waytek kalah kah yanim mali itte.
Kaadu ta Qhuraanay Mucammad
nel yakriye tu hinna usuk isih
ginnaasite dirab akke waytek
iyyen, kaadu koroosite mari
Qhuraan keenih yemeete waqdi ta
Qhuraan tu hinna baxxaqqa iyya
baab akke waytek iyye.

44. Kaadu korosul (qhureyshi
koros kinnuk) hebeltô kitoobay
yakriyeeni keenil moobisinnino
Qhuraanak naharat, kaadu kok
duma nabiyow hebeltô meesiisé
keenih maruubinnino.

45. Kaadu keenik naharat suge mari
farmoytit dirabboyseeh, keenik
naharat suge marah neceemik
(qandeey, maaluuy qumri. ........
kinnuk) Makki mari tabanhaytoh
afá magufinna, eddeluk Yi-
farmoytit dirabboyseenih, tokkel
keenit abe assacokkii kee digaalá
mannak teneeh!

46. Nabiyow korosuk, cagalah sin
kassiisaah sin edde farriimam
inkittó keenik ixxic : Yallih amrih
oggoluh nammay-nammayaay, tii-
tiih anuk soltaanama. Tohuk lakat
sin kataysah (Nabii Mucammad
csati kinnuk) caalat
cubbussaanama. Hebeltoh cabi kaat
anee waam, usuk kalah tu- hinna
siinih meesiisé akke waytek gibdi
digaalá tammossaanak foocat.

47. Nabiyow hebeltô galtó sin
messeriyyo siinit aba seecol keenik
ixxic, toysa galtó kak sin iimikkal,
yi-galtó numul matan Yalla akke
waytek, usuk ummaanim dacrisé.

48. Nabiyow keenik ixxic; diggah yi-
Rabbi baatil cakkit gasyaah finqisa.
Yalli qellitti ittem yaaxigi, kaak
qellittam matan.

49. Nabiyow keenik ixxic; cakki
yemeeteeh (islaamaninnâ diini
kinnuk), baatil (kroosannu kinnuk)
bayeeh, usuk maqimbisimaay
magacsima.

50. Nabiyow ixxic; cakkik makkoote
yoo tekkek toysa cagalah yi-makot
gexoh dambi yi-nafsil yan, kaadu
anu tirri excee yoo tekkek yi-Rabbi
yol oobisa wacyih sabbata tirri
kah axcem, diggah Yalli anu siinik
axcem yaabbi, usuk kaah seecaah
kaa essera maral xayih.
51. Nabiyow koros wariggitta waqdi
ablinnitoy gibdim abaluk ten,
tokkel nek ma-yassaqqaanaay, xayi
ikkeek yabbixsimeeniih, girâ fan
ken beyan.

52. Kaadu koros digaalá table waqdi
ittah akeeral; Yallaa kee kay
kitoobaa kee kay farmoytiitil
neemeneh iyyan, usun iimaan
akeeral mannal eleelaanaah xer-
ikkek usuk addunyal keenik
raaqek.

53. Nummah duma addunyal
cakkil koroositeeniih farmoytit
dirabboyseeniih, usun sinni
dareemittet qellitteemiy ixxiga kak
aallewaana xer-ikkek gasyan.

54. Kaadu ken kee usun iimaanak
faxaanamih fanat waasó radde
dumi korosuk ken ceela marak
Yalli kah abennah. Diggah usun
shakkii kee agay-waagat sugen
addunyal rabak lakal mano taniih
cisab yaniimik.


1. Dudda-le fayla lem Yallay
qaranwaa kee baaxó qimbô gine,
Malayka farmoytiitiy galwa-le abe
Yallih amri guddussuh, nammay
leemiiy, sidoc leemiiy, ferey leemi
edde haadduh, isi ginóh isih faxem
ossa. Diggah Yalli ummaanimil
dudda-le.

2. Yalli racmatak (rizqhiiy, roobuuy,
niqmootak) sinaamah fakem toysa
tet tabbixeeh cintam matan kaadu
Usuk yibbixeeh waasem taceem
matan kaak wadir, Yalli Usuk
mayso-li, naggaara.

3. Kee a-sinaamey Yalli siinih yecee
niqmat cusa (kassita), Yallak kalah
gineynay qaran kee baaxók sin
yarzuqhe maay yan? (mayan) kaak-
sa cakkil yaqbuden Yalli mayanak,
Yalla inkittossaanamak mannal
daggawtaanaa?

4. Nabiyow a-ķoros koo dirabbosse tet
tekkek, toysa nummah kok duma
farmoytit dirabboysinteh, kaadu
caagiida Yallâ fanah gacsimta
akeeral.

5. Kee a-sinaamey diggah Yallih
xagni numma, toysa addunyâ mano
sin duquuruse waytay kaadu Yallak
sin duquuruse waay duquuruseyni
(sheetan kinnuk).
6. Diggah sheetanti siinik naqboytak
toysa naqboytah kaa haysita,
cagalah isi cizbiy isi kataate makoh
fan seeca saqiir deqsitta urta giráh
mara yakkeenî gidah.

7. Koroosite mari gibdi digaalá-
le akeeral, yeemeneeh meqe
taamoomi abe mari dambi cabtii
kee kaxxa galtó-lon jannatal.

8. Tokkel sheetan le-uma taamá
kah bilqiseh yan numwy tet
maqaaneh yable, Yalli tirri hee
numih inna maay kinni? (hinna).
Tokkel diggah Yalli isih faxa mara
makkoysaah, faxa mara tirri haa,
a-nabiyow toysa ama koros abteh
tan koroositiyyah isi nafsi rookat
(gandit) ma-finqisin, Yalli diggah
usun abba haanam yaaxigi, ken
uma taamal ken galte-le.

9. Caacooya rubtem Yalla kinni,
eddeluk qubulta (gayrantu)
tasgayyeeh kaa beytah rabte
baaxô fanah, eddeluk baaxó teetit
naynuwwe is rabteek gamadal,
qhiyaamâ saaku Yalli rabe mara
tonnal aynuwweele.

10. Nabna faxah yan num yenek
addunyaa kee akeeral Yallal tet
esseray, toysa nabna inkih Yalli-
le, cagalah meqe maxcóo kee
meqe taama Yallâ fanah tawqeeh,
Yalli fayya tet haah tet raabitah,
umaaneená taamita mari gibdi
digaalá-lon, woo marih uma-malá
is fingittah.
11. Yalli burtak sin gine (Aadam
kinnuk) tohuk lakat qunxuffek sin
gine (tiffoyta kinnuk), tohuk lakat
sayim kee labim sin abe, kaadu
say-tiyay bagut haysitta matanaay
xalta matan Yallih ixxiga edde tan
tet akke waytek, qumri kah ossima
numuy qumri kah yaxxeere mayan,
kaadu kay qumrik daggoysaanaah,
yayxuuxeenim matan Yallih xaqul
yan kitaabal tani tet akke waytek
(lawcal macfuuz kinnuk), diggah
toh Yallal xabcinih.

12. Namma bad ma-missoowa, a-bad
coboyuuy salfa-le, maaqabá kak
katlal xabcinih, a-bad qasbooy
caraka, ken nammayak kulli tiik
qusba cadó (kullum kee wonnah
tanim kinnuk) takmeeniih
sarittan bilá kak tassaqqen,
kaadu dawaanik badal lee
qanxisah table, qadaagat Yallih
rizqhi gurrusuttaanaah, kaa elle
faatittaanâ gidih.

13. Yalli barak-tu laqót culsaah, laqók-
tu barat culsa, kaadu ayróo kee
alsá siinih qaneh, ken nammayak
kulli tiya muggaqsime waktî fan
gexxa (qhiyaamah ayró kinnuk),
toh abtem Yalla, sin Rabbiy reedá
inkih-le, Yallak kalah taqbuden
mari tamri lafoytih settaqtu
(siliqtu) ma-yamlikan.

14. A-sinaamey ken sectaanaah
kallactan way sin kallaci
mayaabban, aabbinnoonuy
kallaci siinik oggolak manannon,
qhiyaamah ayró Yallat agleh ken
hayteenim siinik yangaddeenih.
A-nabiyow adda-yaaxigi innal num
koh ma-warsa (Yooy ku-Rabbih
yani akke waytek).

15. Kee a-sinaamey tu-maleelay Yallah
caagiddowta siini, Yalli usuk
gadda-li, fayla-li.

16. A-sinaamey Yalli faxek sin
finqiseleeh, sin aftok qusba ginóy
dubuk kaa taqbude baahele.

17. Kaadu sin finqisaah, qusba ginó
baaham Yallal magibdi.

18. Dambi-le nafsi aka nafsih dambi
mayassukuqqa, dambi elle yiqilsee
nafsi yok ukkuqa iyyeh esserek
tu-kaak kak matassukuqquma
woo dambik, xayna kaah-le
num takke way. Nabiyow atu
cagalah meesissam able kal sinni
Rabbik meesitaah, salat soolise
mara. Yallat agleyta haanam
kee dambittek saytunnoowe
num cagalah isi nafsih sabbatah
saytunnoowa, madaara Yallâ fanah
takke ginók.

19. Inti malii kee yable num ma-
missowta, (tonnah korostaa kee
moomintu ma-missowta).

20. Kaadu diteetaa kee diifu ma-
missowta. (koroosanni ditee kee
iimaaninna diifu ma-missowta)

21. Kaadu iraawoo kee niqin huuri
mamissowta.
22. Kaadu nuwwi maraa kee rabe mari
mamissoowa, diggah Yalli isih
faxa mara yaysabbeeh, atu nabiyow
magooqal yan mara yaysabbe num
hinnito.

23. Atu nabiyow kalah yan num
hinnito, Yallih digaalák sinam
meesiisé akke waytek.

24. Diggah nabiyow nanu nummal koo
rubne moominiin ayti-kumusak
koros meesiisak, kaadu hebeltoh
ummatta matan tet addah meesiisé
yemeeteeh warree kaa akke
waytek.

25. Kaadu ama koros koo dirabbosse
tet tekkek, toysa nummah
keenik naharat suge mari sinni
farmoytit dirabboyseh, ken
farmoytit baxxaqqooqi-le astootiiy
(mugjizaat kinnuk), maggo
kitoobay ambiyal obtee kee diifu-
le kitaabay maqaanée kee umaanê
gita ittak baxxaqisa keenih luk
temeeteeh.

26. Tohuk lakat koroosite mara gibdi
xibixih ken ibbixek, Anu keenit
abe digaaláa kee assacokki mannak
teneeh (kaxxam gibdi).

27. Matablannaa! Diggah Yalli
qaraanak lee oobiseeh, tokkel
bisitte kak sissini caxâ mixu
teetit neyyeeqem. Kaadu qaleelák
gitittey qidii kee qisih taniy bisitte
kak sissini (baxsa-le) ginne kaadu
qaleelák ditih diyyit inna-le qaleelá
ginnem.
28. Kaadu tonnaah sinaamaay,
baaxô bagul mutuccu ittam kee
lacak (laay, Gaalaay, Wadaraay,
illi kinnuk) bisitte kak sissinim
(baxsalem) ginne, cagalah Yallak
meesittam kay naqoosak kay
taaqatal solteeh, umaanek texxeere
qolamá. Diggah Yalli mayso-li,
dambi cabti-li.

29. Diggah Yallih kitab (Qhuraan
kinnuk) yakriyeeh, salat le-waktil
soolisaah, rizhqik keenih neceemik
qellisak ayballuk yacee mari,
inkinnah finqite wayta tellemmo
qaagitan Yallak.

30. Yalli ken taamoomih galtootá
keenih duudusaah, isi muxxoh
maqaaneená keenih ossam keh.
Diggah Yalli Usuk dambi cabti-li,
ken meqe taamoomi raabité kinni.

31. Nabiyow kitaabak wacyih kol
oobisnem usuk (Qhuraan kinnuk)
nummâ yaabay agay-waaga sinniy
kaak naharal farmoytiitil obte
kitoobá nummaysak yemeete.
Diggah Yalli isi naqoosah adda
yaaxigi, ken taamoomi yabali.

32. Naharsi ummoota finqisneek
lakal ama kitab ni-naqoosak
doorre mara (Nabii Mucammad
Jcsakeiķeummata kinnuk)
nagarsisne. Isi nafsi yudlume num
keenit yaniih, isil tanim abaah
umaanek waasima num keenit
yanih kaadu maqaané yaakume
num keenit yanih Yallih idnih. Too
nagarsiisiyyi usuk kaxxa muxxó.
33. Qadni deqsitta jannoota culan,
dahab kee luuluk tan gabâ biriitat
billiiman tet addal kaadu ken
sartan tet addal cariiri.

34. Kaadu Jannat culen waqdi Yallay
rooká nek kale fayla-le iyyen,
diggah ni-Rabbi dambi cabti-li,
meqe taamá raabité kinni.

35. Usuk Isi muxxóh madab dabqal
(jannat kinnuk) nee oobise
Rabbi kinni, kay addal taqbi nee
maxagaay, kay addal saqsaqit
(laclaacit) nee maxaga iyyen.

36. Kaadu koroosite marah tu-gactek
jahannam girá lon, raboonuh rabi
keenil ma-meklimaay, tet digaalák-
tu keenil ma-xabbacoysinta
(salacta). Ummaan korostay
koroosannut caddok tature tonnah
tan galtóh galatna.

37. Kaadu usun tet addal
karaaraqaanah ni-Rabbow girák
nee eyyeeqaay, addunyah nee gacis
axcuk, abak sugne uma taama akke
sinni meqe taama taamitnam keh.
axcuk. kassita num edde kassitah
gide qumrik siinih maacanninoo?
kaadu meesiisé siinih yemeeteh
(Nabii Mucammad faje
kinnuk) toysa jahannam giráh
digaalá tammoysa daalimiinih yan
mari cateyna malik keenik iyya
Yalli.

38. Diggah Yalli qaranwaa kee baaxót
qellitti ittam yaaxigi, diggah usuk
alilwat tanim yaaxigi.
39. Yalla kinni sinaamey mariiy
maral kak ciggiila mara sin abtem
baaxô bagul, toysa koroosite
numih koroosannih umaané kay
amol taniih, koroosite marah
ken koroosanni ken Rabbih garil
keenih ossam mali kaxxa naqabuk-
sá. Kaadu koroosite marah ken
koroosanni finqak-sá keenih ossam
mali.

40. Nabiyow korosuk ixxic; yoh
warisay Yallak kalah taqbuden
maray sin agleytitte kinni, usun
baaxók gineenim Yoo uybulluyay,
hinnak qaranwâ ginót gabah agle
loonu innaa, hinnak usun baxxaqqâ
bagul kak yanin kitab keenih
neceeh? tonna hinnay daalimiinik
mariiy-mara elle xagnisam mali
duquurusiyyaa kee ganó akke
waytek.

41. Diggah Yalli qaranwaa kee baaxó
yabbixeh sinni aracak kataanamak.
Kaadu ken nammay sinni aracak
katinnay hebeltô num ken abbaxuk
mananna Yallak-sá. Diggah usuk
xiqliiy dambi cabti-li kinni.

42. Makki koros Yallal gibdi xiibah
xiibitte, meesiisé keenih yemeetek
ummatittek tiyak teynak tirtóh
yayse mara yakkoonuwaanamal.
Eddeluk meesiisé (Nabii kinnuk)
keenih yemeete waqdi cakkik
giltaanamak-sá keenih ossem mali.

43. Tirtók kah gilteenim baaxô bagul
kaxxa-mariinitaanam kee uma
malah malsaanamih sabbata, uma-
malah umaané le-marak-sá elle
taduure mara mali. Tokkel keenik
naharsi marat tekke digaalák-

sá qambaalaanam maay lon?
(malon) toysa Yallih madqák korsa
mageytaay, Yallih madqá milagtu
duddam matan.

44. Kaadu a-koros magexinnaa baaxô
bagul, eddeluk keenik naharat
sugeh yan marak ellacabo kah
tekke inna yableenim keh, usun
(Nabii Saalic maraay, qaadaay
Haixe kinnuk) keenik qandeh
gidibuk sugeenik kaadu Yalla
hebeltoh him mataanissaay, Kaak
matassaqqa qaranwaa kee baaxô
bagul enni ittaamak. Diggah
Usuk ken taama yaaxigi, ken
finqisaamah dudda-li kinni.

45. Kaadu Yalli sinam dambik
abteemil digaalinnay (abbixinnay)
baaxô bagul mutuccu ittam cabak
mananna, kinnih immay digaaláh
keenih muggaqsime waktî fanah
ken udurrusa, eddeluk ken wakti
yamaate waqdi ken taamál ken
galta, toysa diggah Yalli isi
naqoosa yabali kinniih, tu-kaak
maqellita.


1. Yaa-siin, (edde faxem Yalli
yaaxige).

2. Yalli maxcoocá kak diggale
Qhuraanal xiibita.

3. Diggah nabiyow atu farmoytiitik
numuk teyna kinnitoomul.

4. Massa-le gitih bagul anuk (Islaam
diini kinnuk).

5. A Qhuraan maysoleeh, nacrur-le
Rabbih kabuk oobe.

6. Nabiyow a-Qhuraan kol kah
oobisnem abbobti kak meesiisime
wayte mara edde meesissuh, usun
iimaanak garcit yanin.

7. Nummah ama-korosuk maggo
maral digaalá dabaqteh, usun
aamine waanamih sabbatah.

8. Diggah nanu ken gaboobi ken
fillittet nexeeh tet debeenat keenik
neyseede, tohih sabbatah moyyaayi
kareeril loonuuh, addah haanam
maduudan.

9. Kaadu foocal alifuh reebu keenik
hayneeh, derrel alifuh reebu
keenik hayne. Tokkel intiita keenik
alifneh, tohih sabbatah usun
cakkik-tu mayablan.
10. Kaadu keenil inki gide nabiyow
atu ken meesissam kee hinnay
ken meesiise waytam, usun ma-
yaaminan.

11. Cagalah ku-meesisso tu-kah
xiqtam Qhuraan kataateeh, qellut
Yallak meesite numu, toysa kaa
ayti-kumus dambi cabtii kee kaxxa
galtól (jannat kinnuk).

12. Diggah nanu rabtem inkih
naynuwweeh, addunyal maqaanék
umaanék uysukummu heenim
kee ken raatitte naktubeh, kaadu
ummaanim baxxaqqa-le kitaabal
(lowcal macfuuz kinnuk) lowsisne
Gxxisne).

13. Nabiyow isi marah magaalâ marih
ceelallo ugur (waris) farmoytit
keenih temeete waqdi.

14. Namma farmoyta keenih
rubne waqdii, ken nammay
dirabboyseenih, kaadu sidoccaytut
ken maqarrosneeh, diggah nanu
sin fan rubsumte farmoytit kinnino
keenik iyyen.

15. Magaalâ mari woo farmoytiitik
iyyeh; “isin tu-hinniton ninnah
tan seehada kinnitoonum akke
wayteenik, kaadu Yalli wacyik-tu
moobisinna, isin ixxicci ittaanam
manton dirab taceenim akke
waytek”.

16. Farmoytit keenik itteh; “diggah
nanu sin fanah rubsumte farmoytit
kinninom diggah Ni-Rabbi
yaaxigeh”.
17. Kaadu nel tanim matan baxxaqqa-
le gudduysiyya akke waytek iyyen.

18. Magaalâ mari keenik iyyeh; diggah
nee geyte umaané siinik malkinna,
usun xiibitak tamahak aadee
wayteenik xeet siinit heennooh,
qansarissa digaalá nek sin xagele
iyyen.

19. Farmoytit keenik itteh; sin geyte
umaanéh malkit siinik yan,
sinni Rabbil koroositteenimih
sabbatah, kayri siinik edde
yanim sin kassisnek, umaané
nek malkittaanaah digaalál nee
meesissaanaa? Aleey, wonna
hinnay isin umaanét caddok tatura
mara.

20. Magaalák exxak xerrikek yarde
num yemeete, yi-maraw farmoytit
kataya keenik iyye,

21. Farmô gudduysiyyal galtó sin
esserewaa mara kataya usun tirtô
bagul anuk,

22. Kaadu anu yoo gine Rabbi kah
aqbudewaam macaliyoo? Isin
kaadu kaâ fanah aduurê ton
rabteeniik lakal,

23. Yallak kalah yallitte haysitoo?
Yalli umaané yoh faxe kaa tekkek,
ken cató tu-yoh maxiqtaay, Yallih
digaalák yoo ma-wadaanak,

24. Diggah anu toysa baxxaqqa-le
makoh addat ayyo,

25. Diggah anu sin Rabbil eemenehik
yoo oobbiya keenik iyye,
26. Too waqdi kaa qideeniih, Yalli
jannat cul kaak iyye, maganey yi-
mari aaxaginnay!

27. Yi-Rabbi dambi yoh cabeeh,
yessekexxime marih num yoo
abem axcuk.

28. Ken fayuh (catoh) yemeete
num qideeniik lakal, kay maral
qaraanak qande moobisinninooy,
ahak dumal bayissi hayne marah
malayka numtin baysah oobise
mara makkinnino.

29. Ken baati makkinna Jibriil inki
xongolót tekkeh akke waytek, usun
too waqdi inkih Rabte baruuga
yekken.

30. Naqoosa geyta nadaamaay!
qhiyaamah ayró digaalá yablen
waqdi, Toh ken kah geytam,
hebeltô farmoytay keenih yamaate
mayan, kaal anqasak sugeenim
akķke waytek.

31. A-koros matablaa! Keenik naharat
makina hora bayisnem horaarik?
Diggah usun ken fan addunyah
aduure waanam mayablaanaa.

32. Kaadu hebeltô ginó matan
qhiyaamah ayró inkih Ni-
garil gaaboysimaanaah
xayyoysimaanam akke waytek
cisaabah.

33. Qhiyaamah ayró ugtoonu waanamih
astá lon rabte baaxó naynuwweeh,
ambó teetik nayyaaqeeh, woo
ambók yakmeenimit.
34. Kaadu tet (baaxó kinnuk) addal
nakilaa kee qinabak yan basaatin
hayneeh, daroorik-tu tet addal
nuyfuxxuke (weeqisne).

35. Woh inkih kah abnem kay
(basaatin kinnuk) mexexuk
yakmeenî gidi. Kaadu amah ken
gaboobi abtem hinna Yalli isi
racmattah keenih abeemikkal,
aniqmatal Yalla mafaatitaanaa?

36. Ummaanimik qaynatitte gine
Rabbi Saytunnooweh, baaxó
uysubukku haytaamaay ken nafsik
(labim kee sayim kinnuk) kaadu
usun aaxige waanamak qaynatitte
gine Rabbi Saytunnooweh.

37. Kaadu laqó kak siibna bar astáh
loonuuh, usun too waqdi ditet
culan, toh Yallih dudda kinni.

38. Kaadu Yallih dudda tascasse astá
lon, ayróy leh tan madabah gexxal,
toh mayso-li, ixxigalih yan Yallih
caggudusiyya kinni.

39. Kaadu astá lon mafdagoogi kah
caggudusne alsál, tamiirâ (nakli)
foynay ragteeh makkotteh innah
gacca ittam fanah.

40. Ayróh matakka alsá eleltam, kaadu
barah matakka laqók yaakumem,
ummaan tiya keenik isi maroh
addal giirissa.

41. Kaadu Yallih dudda tascasse astá
lon, diggah nanu ken samad kibuk
tan doynikit nukkuqeemil (Nabii
Nuuc doynik kinnuk).
42. Kaadu Nabii Nuuc doynikih innah
yan dawaanikiy edde feeraana
keenih ginne.

43. Kaadu fannek ken xuumusak
(sutusak) nen, tokkel usun cateyna
maloonuuy, usun mawaddiiman
woo xuumiyyak (sutusiyyak).

44. Ken cattam matan Nanu keenih
abne racmattaa kee yimixxige
waktî (uddurih) fan keenit abne
hatkisiyya akke waytek Nel
yaduureenî gidih.

45. Ama koros addunyâ digaaláa kee
akeerâ digaalák meesita Yallak
nacror geytaanam keh keenik iyyan
waqdi, usun too waqdi derre edde
cabaanaah, kaxxa-mariinitaanah.

46. Kaadu ken Rabbih astootik
hebeltoh astáy keenih tamaate
matan derre teetit cabak sugeenim
akke waytek.

47. Kaadu korosuk Yalli siinih
yeceemik-tu acuwa keenik iyyan
waqdi, koroosite mari yeemene
marak iyyah; Yalli faxinnay
askamuk yen mara naskamoo?
Yeemene maraw isin massat yan
mara hinniton baxxaqqa-le hoxih
addat taniinih akke waytek.

48. A-xagni mawaqdiiy isin numma
yacee mara tekkeenik itta koros.

49. Israafiil baantah inki xongolók-sa
qambaalaanam malon, is garcik
ken tabbixe usun sinni caagiidat
keemaaritak.
50. Tokkel usun sitta farriimaanam
maduudaanaay, sinni maraa kee
buxaaxî fanah ma-gacan.

51. Nammay haytô baantá
fuxsumtaah, edde luk usun too
waqdi magooqak sinni Rabbî fan
sissikuk yawqen.

52. Koros nadaamitak, nee gee
finqaaw! ni-magooqak (kubuuruk)
nee teyyeeqem miyyaay itte?
Keenil gacisak ah Yalli sinam edde
xagniseemiy, farmoytit nummâ
xaagu kak tecee kinni keenik
iyyan.

53. Israafiil baantah inki xongolók-sa
ken ugut magooqak edde yekkem
mali, eddeluk usun inkih Ni-garil
gaaboysimaanaah xayyoysiman
cisab kee galtóh.

54. Woo ayró (qhiyaamah ayró kinnuk)
nafsi tul ma-yandulluma. Kaadu
addunyal abak sugteenimik-sa
elle galtimtaanam manton keenik
iyyan.

55. Diggah woo ayró Jannatti mari
ruffu edde iyyan niqmatat agxitan.

56. Ken kee ken agabi iraawoowal
yanin qaraakiy (kaqaadid) amol
cusuulah anuk.

57. Usun Jannat addal maggo qaynatah
yan caxâ mixu loonuuh, faxaanaah
esseraanam elle lon niqmootak.

58. Xuwaw-le Rabbik nagaynan
maxcó-lon.
59. Woo ayró a-umeyniitow
moominiinik baxsima iyyan
korosuk.

60. Yalli ken sahitak keenik iyyah ;
Aadam xayloy Yi-farmoytiitih
arrabal sheetan aqbude waytaanaah
kaa kataate waytaanamal sin ma-
farriimiyyoo, diggah usuk siinik
baxxaqqa-le naqboytak.

61. Kaadu sin ma-amrisinniyoo dibuk
Yoo uqbuda iyyaanamah, ah
massa-le gita. (Islaam diini kinnuk)

62. Nummah sheetanti maggo mara
siinik cakkik makehik kas-
kassoowa mara matakkaanaa
a-korosey?

63. Ah-jahannam giráy addunyal kah
xagnisimak sugteeni keenik iyyan
akeeral.

64. A-saaku tet culaay, teetit carara
Yallal koroositak sugteenimih
sabbatah.

65. A-saaku ken afitte alifnaah ken
gaboobi neê luk yabta, kaadu ken
ibitte keenil sumaaqitta addunyal
abak sugen umaanéh.

66. Faxinninoy intiita ken waysiisak
neneeh, duggu keenik haak nen,
toysa gitâ fanah sissikuk gexak
yenen kaal taturaanamkeh, tokkel
mannal yableeniih intiita ken
waysisne way!

67. Fanne nee tekkek ginó keenik
korisak neneeh, ken aracal ken
daffeysak nen, toysa fooca fan
gexaanam duudak manannoonuvy,
wadir gacaanam duudak manannon.

68. Idoolitti iyyam fan qumri kak
neyxeere num ginó kaak korisnaah,
yooboke saakih innah kaa gacisna
hebeebih (sabarah), amah abe
Rabbi qhiyaamah ayró ken ugusu
waamih dudda leemil ma kas-
kassoowaanaa?

69. Ni-farmoyta Mucammad fzsakáýo
Qadar kaa mabarsinninooy, kaa
ma-ceela (ma-yangibbiya) Usuk
kalah luk yemeetem mali Kassis
kee baxxaqqa-le Qhuraan akke
waytek.

70. Ama Qhuraanal sorkocôbaxi
(lubbi) kak nuwwa mara meesiisâ
gidaay, korosul digaalâ maxcó
nummattamkeh.

71. Lacak nanu keenih ginneh
nanim mayablaanaa! Ni-gaboobi
abteemik, eddeluk usun kaa
yamlikeenih (ikoytah kaa lon).

72. Kaadu kaa (lac kinnuk) keenih
qanneh, tokkel tu-kaak feeraanaah,
tu-kaak yakmeenih.

73. Kaadu lacat maggo tuxxiq kee
can kaak nakaanam lon, a-niqmat
keenih abe Rabbi ma-faatitaanaa?

74. Kaadu koros Yallak kalah
yaqbuden yallitte haysitte Yallih
digaalák ken cattam keh.

75. Ken yallitte cató keenik
maduddaay, koros kee ken
yallitte inkih girâ digaaláh
gaaboysimaanaah xayyoysiman tu-
sittah xiqe kal.

76. Toysa a-nabiyow usun
Yallal koroositaanaah, koo
dirabboysaanamih maxcó koo
rookise waytay, diggah nanu
qellisaanam kee yaybulleenim
inkih keenik naaxigeeh ken elle
galtenno.

77. Ama seehadaytuy qhiyaamah ayró
yangaddee mayablannaa! Diggah
nanu daacoyti tiffak kaa ginnem,
tokkel usuk baxxaqqa-le giddeyna.

78. Kaadu ama giddeyni faxxiime
wayta ceelallo Neh yoogoreeh,
isi ginó hawweeneh (habbaaleh).
Lafoofi iyyi yaynuwwee is
bululteeh, rumah anuk iyye?

79. Kaak ixxic nabiyow; naharsi adda
tet gine Rabbi tet yaynuwwe!
Usuk isi ginó inkih yaaxigi, kaak
qellittam matan.

80. Usuk anxaxin cooxuk girá siinih
yeyyeeqe Rabbi kinni, tokkel isin
woo cooxuk girá ursuttan.

81. Kaadu qaranwaa kee baaxó gine
Rabbi seehadah innah tanim ginaah
gacsam ma-duudaa? Yeey, Usuk
duudah. Kaadu Usuk ummaanim
giné, ummaanim yaaxigi.

82. Yalli tu-abam faxa waqdi cagalah
kay amri wohiimik tik-iyyaama,
edde luk wohim edde takke!

83. Ummaanimih reedá gabat kak tan
Yalli saytunnooweeh, cisab kee
galtóh kaâ fanah gacsimtan.


1. Yalli malaykay missoowiyyah
missowtal xiibite.

2. Kaadu Yalli qamburre foorisiyyah
foorissa (wakayah wakayta)
Malaykal xiibite.

3. Kaadu Qhuraan kee Dikri
akriyiyyah takriye malaykal
xiibite.

4. Diggah seehaday sin Yallay
taqbudeeni inkittuk qibaadá kaah
caglisa iyyaanamal xiibite.

5. Usuk qaranwaa kee baaxóoy, ken
nammayih fanal taniimih Rabbi,
kaadu usuk ayrô mawqooqii kee
ayrô kormaamî Rabbi kinni.

6. Diggah Nanu addunyâ qaran
cutuukat bilqisneh.

7. Kaadu ummaan sheetanay Yallih
taaqatak yewqek, qaran cutuukat
dacrisna.

8. Sheetoona qaran mataafaay,
irô qaraanal tan Malaykah yab
taabbem madudda, kaadu ummaan
kabuk qambisimta.

9. Woo ankactuk xiiriysimaanaah,
amurruqe wayta digaalá-lon
akeeral.
10. Sheetoona Malaykak sissikuk
qawta qangara akke waytek
yaabbeenim maduudan, tokkel ura
dabiitay ken cararisa ken kataata.

11. Nabiyow toysa ken esser ginóh
usun gibdoonu innaa hinnay Nanu
ginnem gibdim ginoonak? Diggah
nanu xankab itta kallay gabat
kaftak ken ginne (ken abba Aadam
kinnuk).

12. Wonna hinnay nabiyow koo
dirabboysaanaah, qhiyaamah ayróh
ugut yangaddeenim qajjibsittah
usun kol anqaasak.

13. Hawweeneenim ken kassiisan
waqdi kas elle mageyaanaay, edde
mayantifiqan.

14. Kaadu atu Nabii kinnitom
tascasse astá yablen waqdi teetil
anqasaanaah qajjibsitan.

15. Kaadu atu luk temeetem kalah tu-
hinna, baxxaqqa iyya baab akke
waytek kaak iyyen.

16. Rabneeh burtaay lafoofi nakke
waqdi, nanu diggah nuwwuk
ugtennoo ninni magooqak?
(Qhiyaamah ayró kinnuk)

17. Kaadu nek naharsi abbobtiy
warrayte ugtelee iyyen?

18. Yeey, ugtetton keenik ixxic
nabiyow; isin xixxibaaneey,
qunxaane-luk.

19. Cagalah is Israafiil baantah inki
xongoló, eddeluk usun magooqak
ugtaanaah sinnik abaanam
qambaalitan.

20. Nee gee finqaaw! ah cisaabaay
galtóh ayró iyyan (qhiyaamah ayró
kinnuk).

21. Ah-meklah ayróy ginô fan qadlil
edde meklaanay isin dirabboysak
sugteeni keenik iyyan.

22. Malaykak iyyaanah; koroosite
maraa kee koroosannul ken
kataateeh ken ceela maraay, usun
Yallak kalah aqbaduk sugeenim
gaaboysa!

23. Eddeluk jaciim deqsitta giráh gita
keenih escessa.

24. Kaadu siraat garil ken eyseeda,
diggah usun addunyal abeenimik
esserimaanahak.

25. Maca litoonuuh, itta kah cate
waytaanam addunyal itta kah catak
sugten innah keenik iyyan ken
sahitak.

26. Wonna hinnay usun asaaku
(qhiyaamah ayró kinnuk) Yallih
amrih gabá yeceenih xixxibaane
luk.

27. Korosuk mariiy marat afkanuk
keemaaritak itta esseran,

28. Diggah isin cakki-le kabuk nee
gutuqak net amaatuk sugteeniih,
baatil net bilqisak sugten iyyen
kattaate mari katayen marak.

29. Katayen mari keenil gacisak,
wonna hinnay isin nummayse
marah ma-suginniton keenik iyyan.
30. Kaadu nanu sin amol qandey
iimaanak sin edde waasna luk
masuginnino, wonna hinnay
isin dambit caddok tature marah
sugten.

31. Tokkel ni-Rabbih maxcó inkih nel
nummatteh, diggah nee kee sin
digaalá tammoysenno.

32. Eddeluk Yallih gitaa kee iimaanak
sin makkosneh, diggah nanu siinik
dumaak makkoote marah sugne.

33. Toysa diggah usun woo ayró
(qhiyaamah ayró kinnuk) digaalál
yangaleenih addunyal umaanél
yengeleenimih sabbatah. (kattaate
maraa kee katayen mara kinnuk).

34. Diggah nanu umeyniitik tamannah
abna.

35. Diggah usun (koros kinnuk) inki
Yallak-sa cakkil yaqbuden Yalli
mayan ixxica keenik iyyan waqdi,
kaxxa-mariinitak sugen addunyal.

36. Kaadu nanu diggah ninni yallitteh
qibaadá gad-abê cabulih sabbatah
cabnoo iyyen? (woh kak iyyaanam
Yallih farmoyta kinnuk)

37. Wonna hinnay Nabii cakki baaheeh
(Qhuraan kee Yalla inkittoysaanam
kinnuk) farmoytit nummaysak
yemeete.

38. A-korosey isin diggah qansarissa
digaalá tammoysetton qhiyaamah
ayró.

39. Kaadu addunyal umaanék abak
sugteenimik-sa elle galtimtaanam
manton akeeral.
40. Yallih naqoosay qibaadá kaah
caglissey Yalli isi racmat caglise
akke waytek qansarissa digaalák
naggowtam matan.

41. Woo meqe maray Yalli doore
yimixxige quusiy (rizqhiy)
aggiriqqewaa lon.

42. Woo rizqhi maggo caxâ mixu, usun
Yalli keenih abe konnabá luk.

43. Waara niqmat-le Jannootah addal
yanin,

44. Qaraakiy amol sitta fan afkanuk.

45. Maqiin deqsitta daráh gocoyuk
kibuk yan kaaqon keenit meksima.

46. Ama gocoy qadoh, yaaqube marah
satta-le.

47. Usuk kas mabeyaay, amô berra
mali kaadu usun kaat mayaskiran
(madoomitan).

48. Kaadu ken xaqul saytun agabuy
sinni baqoltik-sá num fanah
waktewaay, qax-meqe intiita-le lon.

49. Ama agbih weeló dansinte naalay
gabá xage wayteh inna-le qidih.

50. Tokkel jannatti mari, mariiy marat
keenik yafkune addunyal keenil
taturtem itta esserak.

51. Jannatti marak yaabe num iyyeh;
diggah anu rabak lakal tan manó
yangadde kataysa luk suge
addunyal.

52. Diggah atu nummaysa marâ
tanitoo? yok axcuk suge.
53. Rabneeh, burtaay, lafoofi nakke
waqdi, diggah nanu ugutnaah,
cisab nek abaanaah, ninni
taamoomil galtimennoo? yok
axcuk suge.

54. Woo moominti Jannatal isi
kataysiisik, isin girát yoo lih maay
boosittan woo korostih caalat
nabaluh? Iyya.

55. Eddeluk bossu iyyeeh, jaciim
deqsitta girák gudel (guddaqtal)
kaa yuble.

56. Yallal xiibita immay, diggah yoo
finqise raarte koo oggolinniyoy,
kaak (kay kataysay addunyal rabak
lakal manó tanim angadduk suge
kinnuk) iyya woo moominti.

57. Kaadu yi-Rabbi isi muxxóh tirri
yoo heewannay, kôo luk girál
xayyoysimeeh tet cule marih num
akkuk-en.

58. Nanu waaraah rabewaa mara
hinninom hinnaa?

59. Marabna nek naharsi rabay
addunyal abne akke waytek, kaadu
nanu diggalsimewaa mara hinnino
innaa Jannat culleek lakal?

60. Diggah nanu niqmatak edde nanim,
usuk kaxxa affaafa.

61. Annah yan niqmatay dudda-
leh taamita mari toysa taamitay
addunyal.

62. Woo weeló kak taturte jannatih
niqmatannaa, qibnaytiinoh taysem,
hinnay zaqhqhuum deqsitta caxay
cooxuk gactah taniy jahannam
addal tani tayseeh?

63. Diggah nanu korosuh aqayyaareh
(mokkoroh) tet abne (zaqhqhuum
kinnuk).

64. Diggah is jaciim deqsitta girák
ragidik tawqe caxa.

65. Tet mexexi diggah usuk sheetoonâ
moyyaayih inna-le qaxumaaneh.

66. Eddeluk diggah usun teetik
yakmeeniih, bagitte teetik kiban.

67. Tohuk lakal diggah tet bagul niqna
kak caddok taturte leeh daragu-lon
maaqabah.

68. Too digaaláh lakal diggah
gacsimeyna keenik jaciim deqsitta
girâ fanah takke.

69. Diggah usun sinni abbobti
makkoote marah geen.

70. Usun wohul ken katayyuh
yasissiken.

71. Kaadu Nummah nabiyow ku-
marak duma naharsi marak maggo
mari makkoote.

72. Kaadu nummah Yallih digaalák
ken meesissa farmoytit keenih
rubne addunyal.

73. Tokkel meesiisen marih ellecabo
kah tekke inna wagitey (cubbusey)
nabiyow.

74. Yallih naqoosay Yalli isi racmatat
caglisey naggoyse akke waytek,
qibaadá kaah cagliseenimih
sabbatah.

75. Yalli xiibitak iyyeh; Nabii Nuuc
neh seeceh kay maral qokol kaah
nakkem keh, tokkel nanu kaa
oggola marak yayse mara kinnino.

76. Kaadu kaa kee kay buxah maraay,
moominiiniy kaâ luk teemene
kaxxa gibdak naggosneh (leet
xuunumaanamak, sutaanamak).

77. Kaadu kay samad raaqe mara ken
abne, kay mari leet bayeek gamadal.

78. Kaadu meqe xagar-xagoo kee fayla
kay amol cabne ellecabô maray
kaak lakal yamaatuwaah arrabat.

79. Sinam addal Nabii Nuucuh saayaay
nagaynan cabne.

80. Diggah nanu meqe mara tonnal
galatna.

81. Diggah Nabii Nuuc ni-naqoosay
teemeney Yallah qibaadá caglissek
numuk teyna.

82. Tohuk lakal aki maray kaa
dirabboyse leet xuumusneeh
(sutusne) finqisne.

83. Kaadu diggah kay (Nabii Nuuc
kinnuk) gital kaa kataate marat
Nabii Ibraahim yan.

84. Isi Rabbil saytun sorkocô baxa
luk yemeete waqdi Yallat agleyta
haamak.

85. Isi abbaa kee isi marak Yallak
kalah maca taqbudeniih iyye waqdi
ken assacakkuk?
86. Yallak kalah gersi yallitte diraabah
taqbudenim faxxaanaa?

87. Tohul ginô Rabbi maca siinik
abelem takkaleeniih, Yallak
kalihim tuqbudeenik?

88. Tokkel ken qiidih keenil luk
yawqeemik malkitih cutuukâ fanah
wagittoh wagga hee.

89. Edde luk diggah anu biyaakitah
keenik iyye.

90. Edde luk derre kaat cabba heenih
gexen.

91. Eddeluk ken yallitte fan
sissikuk kelli iyyeeh (malgiyeh)
matakmaanaa? iyye keenil
anqasak.

92. Maca liton kah yaabe waytaanaah
essero yol kah gacse waytaanam
keenik iyye Nabii Ibraahim?

93. Edde luk Nabii Ibraahim keenit
yufkuneh migdi gabah godmat ken
aagaruk.

94. Tokkel sissikuk naqabu luk kay
mari kaah fan yufkuneeh nanu tet
naqbudeeh, atu tet taggilee kaak
iyyen.

95. Isin sinni gabah urtaanam
taqbudeenii, sin gine Rabbî
qibaadá cabba hayteenih keenik
iyye.

96. Yalli sin kee isin abba haytaanam
gineh anuk?

97. Nabii Ibraahim Yaabah keenik
yeyse waqdi, tokkel kay mari uma
malah kaah malseeh xiso kaah
xisaay jaciim deqsitta girát kaa
gasiya (qambisa) iyyen.

98. Kay mari uma malah kaah
malseeh, guba raaqa mara ken
abneeh, Nabii Ibraahim girák
amaanah yewqe.

99. Kaadu Nabii Ibraahim iyyeh;
diggah anu guuroh inni Rabbî fan
gexaah usuk tirri yoo heele (yoo
ascassele).

100. Nabii Ibraahim Yi-Rabbow meqe
marih loowot yan baxa yoh acuw
iyye.

101. Eddeluk dooqá kaak oggolleeh
kaxxa xiq-le baxal kaa
aytikumusne (berrakisne).

102. Ismaaqil yembeeh barak abballuk
taamáh edde gexa caddo yoofe
waqdi, yi-baxaw diggah anu
soonol koo asguudem ublek,
a-caagid wagitey maca kot
ceela? Kaak iyye. Yi-babbaw elle
amrisimtem ab, wohul Yalli faxek
yisbire marih numuh yoo geettok
kaak iyye.

103. Edde luk Yallih amri oggolen
waqdi (Nabii Ibraahim kee baxa
kinnuk) abba seltah (xabanah) kaa
oobise kaa yasgaaduh.

104. Kaadu kaa secneh kee
Ibraahimow axcuk.

105. Nummah tuble soonó nummasseh,
diggah nanu tonnal galatna meqe
mara iyye Yalli.
106. Diggah ta-amri (ku baxih
masgaada kinnuk) is-baxxaqqa
itta aqayyaare kinni.

107. Kaadu nanu kaxxa maruwih
(marugih) masgaadal kaa wadne
(Ismaaqil kinnuk).

108. Kaadu Nabii Ibraahimih meqe
xagar-xagoo kee fayla kay amol
cabne elle cabô maray kaak lakal
yamaatuwaah arraabat.

109. Yallih xaquk nagaynan Nabii
Ibraahimil yanay.

110. Nabii Ibraahim kah galatne innah
meqe mara tonnal galatna.

111. Diggah Nabii Ibraahim ni-
naqoosay teemenek numuk
teyna.

112. Kaadu Nabii Ibraahim Iscaaqh
deqsita baxay Nabii yakkuwaay
meqe marak numuk teynah yanil
kaa ayti-kumusne (berrakisne).

113. Kaadu kaa (Ibraahim) kee
Iscaaqhal barkat oobisne, kaadu
ken nammayih samadak isi
nafsih meqe num keenik yaniih,
baxxaqqa-le dulmih koroosannut
isi nafsi yadlume num keenit
yanih.

114. Yalli nummah xiibitak iyyeh;
Nabii Muusaa kee Nabii Haaruun
nabuwwannut gunneh.

115. Kaadu ken nammay kee ken
mara naggosneh kaxxa gibdak
(xuumiyya kinnuk).
116. Kaadu ken qokolleeh, usun
firqawnaa kee firqawni marak
yayse mara yekken.

117. Kaadu tawraat kitaabay baxxaqqa
iyya ken nammayah necee.

118. Kaadu ken nammay massa-le gital
(Islaam diini kinnuk) tirri hayne.

119. Kaadu meqe xagar-xagoo kee
fayla ken nammayih amol cabne
ellecabô maray keenik lakal
yamaatuwaah arrabat.

120. Yallih xaquk nagaynan Nabii
Muusaa kee Nabii Haaruunul
yanay.

121. Diggah ken nammay kah galatne
innah nanu meqe mara tonnal
galatna.

122. Diggah ken nammay Ni-naqoosay
teemenek nammayak teyna.

123. Kaadu diggah Nabii Ilyaas
rubsumte farmoytiitik numuk
teyna.

124. Isi marak israa-iil xaylok Yallak
ma-meesittaanaa? iyye waqdi
keenih cus nabiyow.

125. Numtin-welluy baqla deqsita
taqbudeeniih, ginó-abák yayse
gineynih qibaadá cabtaanaa?

126. Yalli sin Rabbiy sin gineey, siinik
naharsi abbobti gine Rabbi kinni.

127. Eddeluk kay mari kaa
dirabboyseeh, diggah
usun gaaboysime loonuuh
xayyowsime-lon girâ digaaláh.
128. Yallih naqoosay Yalli isi racmat
caglisey naggoyse akke waytek
qibaadá kaah cagliseenimih
sabbatah.

129. Kaadu Nabii Ilyaas meqe xagar-
xagoo kee fayla kay amol cabne
ellecabô maray kaak lakal
yamaatuwaah arrabat.

130. Yallih xaquk nagaynan Nabii
ĮIlyaasal yanay.

131. Diggah Nabii Ilyaas kah galatne
innah Nanu meqe mara tonnal
galatna.

132. Diggah Nabii Ilyaas ni-naqoosay
teemenek numuk teyna.

133. Kaadu diggah Nabii Luut
rubsumte farmoytiitik numuk
teyna.

134. Nabiyow keenih cus; Nabii Luut
kee kaal yeemene mara inkih
digaalák naggosne waqdi.

135. Idaltô daaqaynay (Nabii Luut
barra kinnuk) digaalát raaqe
maray finqitê luk raqte akke
waytek koroositteemih sabbatah.

136. Lakat Nabii Luut marak aka
maray raqqayey kaa dirabboyse
bayisneh.

137. Kaadu diggah isin Makki maraw
ken abuural taturak maacissan.

138. Kaadu bar elle taturtaanahak kas
elle mageytaanaa? Ken geytem
sin geytaamak.
139. Kaadu diggah Nabii Yuunus
rubsumte farmoytiitik numuk
teyna.

140. Nabiyow keenih cus ; Nabii
Yuunus isi marih naqabuh
sinaamak kibuk tan doynik fan
kude waqdi.

141. Kaxxa haffó woo doynik marteeh
tokkel meesiten waqdi doynik
mari saami caxxa qideeh, Nabii
Yuunus saami-caxxal kak yeysen
marih num yekke.

142. Badat kaa qideeniih, eddeluk
kullunti kaa yunxuqe, usuk
assacokka lem baahe numuh anuk.

143. Diggah usuk Yalla maggom cusa
marih numuh suge wannay,

144. Kullinti bagut edde ugtan ayrô
fan sugak yen (qhiyaamah ayró
kinnuk).

145. Eddeluk kullinti baguk baddi
afal deebol kaa qambisne usuk
lakmisak.

146. Yaqhtiin deqsita cooxuk caxá
(xalâ caxá kinnuk) kay amol
nuysubuke.

147. Kaadu kay marak bool alfi yakke
marah kaa rubne, hinnay wohuk
fulaanah.

148. Eddeluk kaa nummayseeniih,
edde raban wakti keenik
yamaatem fanah ken hatkisneh.

149. Eddeluk nabiyow ken esser; ku-
Rabbi say-xaylo leeh, usun lab-
xaylo loonuu!
150. Hinnak Malayka sayyoh ginnee
usun abaluk?

151. Oobbiyooy! diggah usun sinni
diraabah iyyaanah,

152. Yalli xaleh iyyan, diggah usun
dirableelá kinnuk.

153. Yalli say-xayló dooritee lab-
xaylok?

154. Kee a-maraw maca liton! Mannal
mekeltan Yallah say-xayló
teexegeeniih, sinnih lab-xaylo
teexegen waqdi?

155. Makassittaanaa! Yalli barráa
kee xaylo aallewaah, kak
saytunnoowem?

156. Hinnak baxxaqqa iyya sumaq
litoonuu a-ittaanamal?

157. Toysa sin kitaabay Yallih xaquk
litoonu baahay, a-ittaanamal
numma yacee mara tekkeenik
keenik iyyan.

158. Koros Yallaa kee Malaykâ fanal
ramaddiinuu kee lagó heen,
nummah malayká teexegeh
diggah usun (koros kinnuk) girá
digaalál gaaboysime loonuuh
xayyoysime loonum qhiyaamah
ayró.

159. Yalli saytunnooweh kaa ceele
waytaamay koros kaa edde
weelossak.

160. Yallih naqoosay Yalli isi racmatat
caglisey kaa ceele wayta weelot
kaa weeloyse wayta akke waytek.
161. Toysa diggah korosey sin kee
isin yallitte axcuk uqbuddu
haytaanam,

162. Isin Yallih giták num makot beya
mara hinniton.

163. Koroosannuh Jaciim deqsitta girá
cula numuy Yalli tet culim elle
mekle akke waytek.

164. Malayka itteh; nek inki malaykatti
mayan, qaraanal yimixxige arac-le
kaa akke waytek.

165. Kaadu diggah nanu Yallih
qibaadáh saffih sollá.

166. Kaadu diggah nanu Yalla ceele
waytaamak Yalla saytunnosna.

167. Diggah nabiyow atu rubsumtak
naharat Makki koros axcuk
sugte:

168. “Kitoobaa kee anbiyak naharsi
maral temeetem nel amaatinnay
diggah oggolak nen,

169. Yallih naqoosay Yalli isi racmatat
caglise akkuk-nen”.

170. Makki koros Qhuraan
keenil yemeete waqdi kaal
koroositeeniih, akeeral digaalák
loonum sarrah aaxige-lon.

171. Nummah Ni-qangará Ni-naqoosa
farmoytiitih taturteh.

172. Diggah usun sinni naqboytiitil
qoklima mara kinnon.

173. Kaadu diggah Ni-qande maysó
lem addunyaay akeeral.
174. Toysa nabiyow derre keenit
(Makki koros kinnuk) cab dago
waktî fanah.

175. Kaadu ken qambal nabiyow
digaalák keenil obtuwaytam
sarrah ableloonuk!

176. Tokkel edde qataatakaanam Ni-
digaalá innaa nabiyow?

177. Tokkel Ni-digaalá ken dabooqal
(maaftal) keenil obta waqdi, toysa
meesiisen marih maaci maxxu
yoomeeh!

178. Kaadu nabiyow derre keenit cab
yimixxige waktî fanah.

179. Kaadu nabiyow ken qambal
Ni-digaalák keenil obtuwaytam
sarrah ableloonuk!

180. Nabiyow ku-Rabbi saytunnooweh
maysó-le Rabbi, kaa ceele
waytaamay kaa edde weelossu
haanak.

181. Kaadu Yallak nagaynan
farmoytiitil yanay.

182. Kaadu faylá Yalli-le, ginô Rabbi!


1. Saad- (edde faxem Yalli yaaxige),
Yalli Qhuraanay kak garciteenim
sinam kassiisal xiibite.

2. Wonna hinnay koroosite mari
cakkik kaxxa-mariinitaanam kee
Yallaa kee Nabii cinat yanin.

3. Makki marak duma sugte horaarik
makina horá finqisneeh! eddeluk
Ni-digaalá keenih temeete waqdi
nee wada iyyeenih seecen, woo
wakti kudim kee naggoowiyyi
wakti akkewaak.

4. Kaadu keenik yan meesiisé (Nabii
Mucammad 4csafeńýķo kinnuk)
keenih yemeetem qajjibsiteeniih, ah
baab-li, kaxxa dirab-li itte koros.

5. Yallitteeta inki Yalla abee
Mucammad 4csafeáýķ2? Diggah tah
qajiibik (cakkumuk) taniimik!

6. Kaadu keenik kaxxa mari fooreh
(koros kinnuk), sinni marak
gexaay, isbira sinni yallitteh
qibaadál keenik axcuk. Diggah tah
Mucammad kah malse caagidik
tanih tan sin diinik sin korisuuy,
sin amol reeduh iyyen.

7. A Yallih inkittinaaney
Mucammmad 4rafeýķo nee
kah seecah yani ellecabô diinil
maabbino (Nabii Qiisâ diini
kinnuk), usuk kah seecam tu-hinna
diraabay ginnaasite akke waytek
iyyen.

8. Qhuraan nek fanaak Mucammadal
obsimee? Tonna hinnay usun Yi-
Qhuraanak agay waagat yanin
nabiyow. Wonna hinnay uxih Yi-
digaalá tammoyse weenik-sa woh
kah iyyaanam.

9. Hinnak ku-Rabbiy maysoleeh,
kaxxa mattaccooleh racmattah
kadnooni (olwá) ken xaqul maay
tan?

10. Hinnak qaranwaa kee baaxóoy,
ken nammayih fanal taniimih
reedá loonuu? Toysa qaran ken
guddussah taniimil yawqoonay
sinnih faxeenim abitoonuh.

11. Ama korosuk koo dirabbossa
qande buksumtu wayta qande
keenik duma gaaboowe marak
naharsi mari kah buksume innah.

12. Nabiyow ku-marak duma Nabii
Nuuc maraay, Qaad deqsita maraa
kee firqawnay kaxxa qandee kee
sinam edde digaalá xiikol-le inkih
sinni farmoytit dirabboyseenih.

13. Kaadu Samuuduuy, Nabii Luut
maraa kee Garbô mari (Nabii
Shuqeybi mara kinnuk) farmoytit
dirabboyseh, toh inkih koroosannuu
kee diraabal gaaboowe mara.

14. Ama marak raaqe num mayan
inkih farmoytit dirabboyseenih
akke waytek. Eddeluk Yallih
digaalá cakkisiteeniih keenil obteh.
15. Ama mari qambaalam mali Israafiil
baantah inki xongoló akke waytek,
is idya maliiy, madaara mali Yallih
amrih ummaanim bayissi haytam
fan.

16. Ni-Rabbow digaalák ni-maglab
addunyal elle neh iysissik cisab
ayrók (qhiyaamah ayró kinnuk)
duma iyyen anqasah.

17. Isbir nabiyow atu faxe waytaamay
usun kok iyyaanal, kaadu Ni-
naqsu Nabii Daawuuduy Yallih
naqboytiitil qandeleeh, Yallih
taaqatal sabri-le kassit. Diggah
usuk Yalli kicniimih fan maggom
gacé kinni.

18. Diggah nanu qaleelá qanneh, is
carraay saaku Nabii Daawuudû luk
Yalla saytunnoysak.

19. Kaadu haadá kaah qanneh, is
kobxisimmi itteh Yalla kaâ luk
saytunnoysak, usun inkih (qaleelaa
kee haadá kinnuk) Yalli kicnim fan
gacan.

20. Kaadu Nabii Daawuuduh kay
reedá kaah qandet maqarrosneeh,
nubuwwannu kaah necee, kaadu
yabti kurtaneh ixxiga kaah necee.

21. Nabiyow ittawee namma
numih xaagi koo yoofee, Nabii
Daawuudul micraab (qibaadah arac
kinnuk) koren waqdi.

22. Nabii Daawuudul qibaadáh
arac culeeniih keenik wariggite
waqdi ma-meesitin! gariiy-garul
caddok kak tature namma num
kinninok, toysa ni-fan cakkil mekel
kaak iyyen, kaadu meklal nee
madluminaay, massa-le gitâ fan
tirri nee hayis kaak iyyen.

23. Keenik numukteyni diggah ah yi-
toobokoytay sagla-taban kee sagla
idá leeh, anu inki idá liyo. Tokkel
tet yoh acuwa iyyeeh, yaabal yok
yeyseh iyye.

24. Nummah ku-idá isi illit yassagalluh
kot abe esserot koo yudlumeh
kaak iyye Nabii Daawuud, kaadu
diggah tu-yessegelle marak
maggo mari gari-garut caddok
keenik tatura, Yalla nummayseeh
meqe taamoomi abe mara akke
waytek, usun dagoonuh caddok
ittat taturewaa mari, tokkel Nabii
Daawuud cagalah ama meklal kaa
mokkorrem yismiteeh, isi Rabbik
dambi cabti essereeh sujuuduh
gomboh radak Ķaal yuduure.

25. Tokkel too dambi kaah cabneeh,
diggah usuk Ni-garil xaynaa kee
meqe gacsimeyna-le akeeral.

26. Nabii Daawuudow nanu diggah
seehadah amol koo hayne baaxól
ken caagiida bicissuh, toysa
sinam fan cakkil mekelaay, kalbi-
fayxi makataatin tonni Yallih
gitak koo makelek. Diggah
Yallih gitak makkoota mari gibdi
digaalá-le, cisab ayró (qhiyaamah
ayró kinnuk) hawweeneenimih
sabbatah.
27. Qaran kee baaxóoy ken nammayih
fanal tanim deedalah magininnino,
toh koroosite marih akkala, tokkel
koroosite marah girâ digaaláh finqi
yan qhiyaamah ayró.

28. Hinnak yeemeneeh meqe
taamoomi abe mara baaxól umaané
abe marih inna ken abnaa? Hinnak
Yallak meesita mara umeynit inna
ken abnaa? (mabna).

29. Ah barkat-le kitaabay kol
oobisne nabiyow, kay aayoota
cubbussu haanam keh, kaadu
qaafiyatah yan kas-le mari kassitam
keh.

30. Nabii Daawuuduh Suleymaan
deqsita baxa necee. Nabii
Suleymaan manxu meqe naqsu!
Diggah usuk Yalla fan maggom
gacé kinni.

31. Carra sissik faariisiy sidiica ibah
soola Nabii Suleymaanak fooca
maksen waqdi cusey nabiyow,

32. Tokkel diggah anu inni Rabbih
kassitik faaris kacanu muxxuse
iyye ayró reebut kay namma intik
qellitti ittam fanah (korru ittam
fan).

33. Yol tet gacisa iyyeh eddeluk
arqoo kee fillitte teetik yargiqem
(yaatukem) qimbise tu-maleelah
maaqó takkem keh.

34. Nummah Nabii Suleymaan
mokkorreeh, rabe seehadaytih
garab (kay agabuk tiyak teyna
xalte galaloh garab kinnuk) ķorsil
kaak qidne. Tohuk lakal Yallal
yuduureeh yotoobe.

35. Yi-Rabbow dambi yoh cabaay, yok
wadir num geewaa reedá yoh acuw
iyye. Diggah atu kaxxa acwa-li
kinnitok.

36. Tokkel dooqá kaak oggolleeh,
caacay kaah qanneh usuk faxa ikke
xabcinuk caalih kay amrih gexak.

37. Kaadu sheetoonak xisne abba
haytaamaay, badat kummu ittam
inkih kaah qanne.

38. Kaadu keenik aka maray silsilootat
axawah yani kaah qanne.

39. Yalli Nabii Suleymaanak iyyeh; tah
Ni-mattaccook faxxa marah keenik
acuy, hinnay keenik faxxa marak
waas, wohul cisab kol mayanak.

40. Kaadu diggah Nabii Suleymaan
Ni-xaqul xayna leeh, meqe
gacsimeyna-le akeeral.

41. Nabiyow cus Ni-naqsu Nabii
Ayyuub, isi-Rabbih seece waqdi,
diggah sheetan yoo xageeh, yi-
xagaral taqabiiy biyaakak sabab
yekke axcuk.

42. Ibá baaxót atukku hayis, daritta
leey xabciniy edde kaqaltaah
kak taaqubey edde qaffotta koh
awqelek kaak iyye Yalli.

43. Tokkel kaa qaffosneeh, barráa kee
xaylooy wonnah tanim keenilluk
ossantinah kaah necee, woh inkih
Nek yan racmatay kaah abne,
kaadu usuk abe sabri qaafiyatah
yan kas-le marah kassit yakkem
keh.

44. Kaadu Yalli kaak iyyeh; ku-gabat
faxiiqak axaw hiriggi hayisaay
isi barrá edde atukku hayis xiibá
maggalinay. diggah nanu sabri-le
numuh kaa geyne mokkorol (Nabii
Ayyuub kinnuk). Nabii Ayyuub
manxu meqe naqsu! Diggah usuk
Yalla fan maggom gacé kinni.

45. Kaadu nabiyow cus ni-naqoosa;
Nabii Ibraahimiiy, Nabii Iscaaqh
kee Nabii Yaq-qhuub, usun
qibaadál baari-le maraay, diini
ixxiga-le mara.

46. Diggah nanu caglisitan kaxxa tiyat
ken caglisne, akeerâ kassit ken
lubbit hayneemil.

47. Kaadu diggah usun Ni-garil meqe
maray dorsime kinnon.

48. Kaadu nabiyow cus ni-naqoosa,
Nabii Ismaaqiliiy, Al-yasaqaa kee
Dalkifli, usun inkih Yalli ginók
doore mara.

49. Nabiyow ama anbiyak maqaanék
koh cusnem kassiisi, diggah Yallak
meesita mari meqe gacsimeyna-le
akeeral.

50. Qadni deqsitta jannoota lon, afoofi
keenih fakimut kak anuk.

51. Tet addal qaraakiyil qaxah
anuk maggo caxâ mixuu kee
yaaqubeenim tet addal esseritan.
52. Kaadu sinni baqoltik-sa numû
fan waktewaa agabuy fooduh
(wadaayah) yani lon.

53. Amah addunyal kah xagnisimten
niqmata moominiiney cisab ayróh
(qhiyaamah ayró kinnuk).

54. Diggah amah Ni-rizqhiy ambaxe
sinniy aggiriqqewaa keenik iyya
Yalli.

55. Ama weelot kak yabne niqmoota
Yallak meesita marih iimi. Diggah
koroosannuu kee umaanét caddok
tatre mari uma gacsimeyna le
akeeral.

56. Woh jahannam giráy culaana, is
maxxu keenih gacta fidooy.

57. Amah niqna caddok kak
taturte lee kee girâ marih
qasaalayih (qasleyih) digaalák tet
tammoysoonay keenik iyyan.

58. Kaadu aká (gersi) digaaláy woo
digaalá celtay maggo qaynatah tani
lon.

59. Keenik iyyaanah; ah buttay
girá siinî luk culta, arcibaa kee
konnabah loonum malon, diggah
usun girá culáy teetit cararta
kinnon.

60. Kataye mari kataaten marak iyyeh;
wonna hinnay siini arcibaa kee
konnabá sinnim, a-giráh digaalá
neh xayyossem siini makot nee
beyten waqdi addunyal, tokkel
maxxu gaca dabqiiy jahannam
dabqi.
61. Katayte butta itteh; Ni-Rabbow
ah neh xayyoyseeh makot nee bee
numuh xirribuh tan digaalá kaah
osis girál.

62. Kaadu umeynit itteh; maca lino
addunyal uma marat loowak sugne
labha kah able waynam?

63. Addunyal nanu keenit abne buraa
kee anqas hoxak abnee? hinnay
usun girál neê luk anuk ken able
waytam ni-intiitaay?

64. Diggah woo girâ mari sittat aba
giddii kee keemaari nummay agay-
waaga sinni.

65. Ixxic nabiyow isi marak; cagalah
anu meesiiseey, hebeltô Yalli
mayan inki Yallay dirkiseh yaniy
qibaadá dubuk cakkisita akke
waytek.

66. Qaranwaa kee baaxóoy, ken
nammayih fanal taniimih Rabbi
mayso-li, dambi cabti-li kaal gace
marah.

67. Ixxic nabiyow isi marak; ama
Qhuraan kaxxa xaaguy tuxxiq-le,

68. Isin derre kaat cabtaanaah, kaal
mataamittan.

69. Irô qaraanal tan malayka itta elle
wayteemih ixxiga luk mananniyo,
Nabii Aadam ginóh caagidil itta
keemaarisen waqdi Yallak wacyi
yol oobewannay.

70. Yalli wacyi yol moobisa cagalah
anu Yallih digaalák baxxaqqa-le
meesiise siinih kinniyom akke
waytek.

71. Nabiyow cus :ku-Rabbi Malaykak
anu diggah seehadaytu kallak
gineyyo iyye waqdi (Nabii Aadam
kinnuk).

72. Edde luk ginó kaak missossuuy,
Yi-xaquk yan rooci kaat fuufussu
haa waqdi, toysa sujuuduh kaah
rada massakaxxah keenik iyye
Yalli.

73. Tokkel Malayka usun inkih tikki
yaanamaak sujuuduh raden,

74. Kaxxamariiniteeh koroosite marih
num yekke ibliisty sujuud cine
akķke waytek.

75. Yalli kaak iyyeh; ibliisow inni
namma gabat gine Aadamah
kummattaamak maca koo
waasseeh ? away kaxxamariinitta
innaa, hinnay dumaak Yallal
kaxxamariinite marih numuh
sugteeh ?

76. Ibliis isi Rabbil gacisak, anu kaak
ayseh, yoo girak ginteeh, kaa
kallak ginte iyye.

77. Yalli kaak iyyeh ; toysa jannatak
eweq, diggah atu Yi- racmatak
xiiriyime num kinnitok.

78. Kaadu diggah Yi-abaaró ku-amol
tan galtóh ayrô fanah (qhiyaamah
ayró kinnuk).

79. Ibliis iyyeh ; toysa Yi-Rabbow yoo
qambaalis ginó sinni magooqak
edde ugsumtu wayta ayrô fanah
(qhiyaamah ayró kinnuk).

80. Yalli kaak iyyeh :diggah atu
qambalsima marih num kinnito,

81. Wakti kak yimixxige ayrô fanah
(naharsi baantá edde takke ayró
kinnuk)

82. tokkel ku-nabnal xiibita immay
inkih ken (Aadam xaylo kinnuk)
makkoyseyyo iyye ibliis.

83. Ku-naqoosak isi qibaadá caglisse
moominiin akke waytek qibaadá
koh cagliseenimih sabbatah.

84. Yalli iyyeh; cakki Yok yaniih,
cakkik-sa axcem mayyu.

85. Diggah jahannam kibeyyo koo kee
ku-samadaay, seehadak koo katatta
haytem inkih.

86. Ixxic nabiyow:ama korosuk;
siinit aba seecol hebeltô galtó sin
messeraay, aneewaytam bicsita
marih num anu hinniyo Yallak yol
ooba wacyi kataata ikkal.

87. A-Qhuraan kalah tanim hinna
ginóh (seehadaa kee ginni kinnuk),
kassis yakkem akke waytek.

88. Kaadu diggah aaxigetton a-korosey
kay (Qhuraan kinnuk) xaaguu kee
kay numma udduruuk (waktiik)
wadiril.


1. Ama Qhuraanih oobiyyi Yallay
mayso-le naggaarah yanih kabuk
yekke.

2. A-nabiyow nanu diggah Qhuraan
kitab nummal kol oobisne, toysa
Yalla uqbud diini kaah caglisak.

3. Oobbiyooy! Cagalah tan qibaaday
saytunnowte lem dubuk Yalla,
Yallak kalah awlaytit haysite mari
iyyah; ken manaqbuda Yallat
xayyoysiyyah nee xayyoysaanâ
gidih akke waytek. Diggah Yalli
usun diini caagidik itta elle
waak sugeenimil ken fan meklah
qhiyaamah ayró, diggah Yalli tirri
mahaa isi Rabbi dirabboyseeh,
koroosannut caddok tature num.

4. Yalli baxa haysitam faxinnay, isih
ginaamak isih faxam dooritak yen,
Yalli saytunih, Usuk inki Yallay
isih ginem dirkiséh yani.

5. Yalli Qaranwaa kee baaxó
nummal gine, bar laqót culsaah,
laqó barat culsa, kaadu ayróo
kee alsá isi naqoosah tuxxiiqih
qane, ken nammayak kulli
tiya muggaqsime waktî fanah
gexxa (qhiyaamah ayró kinnuk).
Oobbiya! Yalli mayso-li, dambi
cabti-li kay naqoosak kaal
yuduure marah.
6. Sinaamey sin Rabbi inki nafsik
(Aadam kinnuk) sin gineeh,
tohuk lakat kay barrá kaak gine
(Caawa kinnuk) kaadu lacak
bacra qaynat siinih oobise lab-tii
kee say-tiyah anuk, sin inaanih
bagut sin gina ginóok-ginô
lakal (qunxuffeey, dabloytaay,
cadoyta kinnuk) sidiica diteh
addat (baguuy, maxaxaay, urri-
walammâ dite kinnuk). Toh sin
Yallaay, sin Rabbi ummaanim
giné, reedá lem Ķaa, Kaak-sá
cakkil yaqbuden Yalli mayanak,
toysa diggah Kay qibaadák
mannal makkottaanaah?

7. Sinaamey koroositten sin tekkek,
toysa diggah Yalli siinik gaddali
siinih maceyta, kaadu isi naqoosah
koroosannu makicniiy, kaa
faatitteenik siinik akcinele. Kaadu
dambi-le nafsi aka nafsih dambi
mayassukuqqa. Tohuk lakat siinik
gacsimeyná sin Rabbi fan takkeeh,
abak sugteenim siinih warsele,
diggah Usuk sin alilwat tanim
yaaxigi qellitti ittaamak.

8. Seehadaytu gibdaabini xaga waqdi
isi Rabbi kallacaah cató kaat faxa
kaal adaaruk, tohuk lakat Yalli
isi niqmat kaah yecee kaa tekkek,
duma kaa edde kallacak sugeh
yanim habbaalaah, Yallat agleytit
haa kay gitak sinam makkoysam
keh. A-nabiyow ama korostak
ixxic; isi koroosannut dagoh gide
hatak, diggah atu girâ marih num
kinnitok.
9. Ama korostay isi koroosannut
hatka yayse innaa, hinnak soolak
kummaatak barti-saaqoota isi Rabbi
yateeqe numuy akeerâ digaalák
meesitaah isi Rabbih racmatah
sangeela yayseeh? A-nabiyow ixxic;
yaaxige maraa kee aaxigewaa mara
maay missowta? (ma-missowta)
cagalah kassittaah taaxigem
qaafiyatah yan kas-le mara.

10. A-nabiyow Yi-naqoosak yeemene
marak sinni Rabbik meesita keenik
ixxic, a-addunyal sinni Rabbih
qibaadá yeymeeqe mari akeeral
maqaané-le (jannat kinnuk). kaadu
Yallih baaxó farakka lek sinni
Rabbi elle taqbudê rike guuruma.
Cagalah yisbire marah ken galtó
keenih cisab maleh dudsumta.

11. A-nabiyow sinaamak ixxic ; diggah
anu Yalla aqbudeemih amrisime
qibaadá kaah caglisak.

12. Kaadu muslimiin naharsittu
akkeemih amrisime yi-ummattak.

13. A-nabiyow sinaamak ixxic ; diggah
anu inni Rabbih amri cinek kaxxa
ayróh (qhiyaamah ayró kinnuk)
digaalák meesita.

14. A-nabiyow ixxic ; Yalla aqbude
inni qibaadá kaah caglisak.

15. Toysa Yallak kalah faxxa
hayteenim uqbuda a-korosey
cinteenik. A-nabiyow ixxic;
diggah finqittem sinni nafsii kee
sinni buxah mara finqise mara
qhiyaamah ayró. oobbiya! Too finqi
usuk baxxaqqa-le finqa.
16. Woo mari qhiyaamah ayró giráy
irok ken buultaah, gubak ken
buulta lon. Too digaalát Yalli isi
naqoosa meesiisa cibbarsimaanam
(cubbusaanam) keh, Yi-naqoosay
toysa Yok meesita.

17. Sheetan taaqat kee Yallak kalihim
yaqbudeenimik yexxeere maray
Yallal yuduure usun ayti-kuma lon,
toysa nabiyow Yi-naqoosa ayti-
kumus.

18. A-nabiyow ayti-kumus Yi-
naqoosay maxcó ankacissaah
taysem (Yallih maxcoo kee Yallih
farmoytih maxcó) kak katatta, woo
mari Yalli tirri ken hee kaadu woo
mari usun qaafiyatah yan kas-le
mara.

19. Digaalâ qangara elle nummatte
nun tirri haytam duddaa nabiyow?
Toysa atu girál yan num waddam
duddaa? (madudda).

20. Kinnih immay sinni Rabbik
meesite mari jannatal fayya itta
qarway xisoh ittak amol taniy
weeqaytitte kak guba gexxa lon,
woh Yalli isi naqoosay kaak
meesittah cule xagna, Yalli isi
xagna ma-maka.

21. A-nabiyow matablaa diggah Yalli
qaraanak lee oobiseeh baaxót tet
culseeh, darooriy weqta tet abe,
tohuk lakal maggo qaynatah tan
buqrey bisi kak sissini (baxsa-
le) teetit yayyaaqe, tohuk lakat
kaftaah walqinuk tet table, tohuk
lakat cafulay buluule tet aba
Yalli. Diggah tama Yallih abinak
cusneemit qaafiyatah yan kas-le
marah kassis edde yan.

22. Yalli islaamaninnoh alil kak
fake num, edde luk isi Rabbik
noorii kee tirtô bagul yani, usuk
lubbi kak alifut yan numuy
islaamaninnot derre cabeh inna
maay kinni? (hinna) Yallih dikrik
(Qhuraan kinnuk) sorkocô baxitte
kak kafteeh, derre edde cabe
marah toysa fingi yan, woo mari
baxxaqqa-le makoh addat yan
cakkik.

23. Yalli yayse yab oobise (Qhuraan
kinnuk), kitaabay maxcô maqaaneh
tuuy-tu kak celtay xaganaa kee
meesisso elle qagam-qagittay sinni
Rabbik meesita marih arooba kak
dibillitta meesih, tohuk lakat ken
aroobaa kee ken sorkocô baxitte
Yallih cusiyyah xabbacowtah, toh
Yallih tirtóy isih faxe mara tirri elle
haa, Yalli iimaanak makkoyse num
tirri hée mali, Yalli a Qhuraanal
yaamineemik makkoyse num tirri
kaa haa num mali.

24. Girát qiden numuy uma digaalát
fooca garaysa yayse innaa, hinnay
digaalák amaan geeh jannat cula
num yayseeh qhiyaamah ayró?
Kaadu daalimiinik addunyal abak
sugten umaanéh galtó tammoysa
keenik iyyan.

25. Nabiyow ku-marak duma naharsi
mari dirabboyseeh, tokkel digaalá
kak aaxige waan kabuk keenit
temeete.
26. Edde luk Yalli addunyâ manol
qunxaaneey, xixxibaane ken
tammoyseeh, akeerâ digaalá
wohuuk nabuk raqta aaxaguk
suginnoonuy (koros KĶinnuk).

27. Kaadu nummah Yalli xiibitak iyyeh;
ama Qhuraanih addal sinaamah
ummaan ceelalloolak ceelallo
noogore kassita mara yakkeenî gidah.

28. Qarab afat yan Qhuraanay
makooka sinni kaa abne Yallak
meesita mara yakkeenî gidah.

29. Yalli ceelallo yoogore; agleh yan
mari itta elle waa numuy naqasuh
yanii kee cagalah num dubuk leh
yan naqasul, a nammay massoowaa
ceelalloh? (ma-massoowa). Yalli
dudda-le fayla dubuk-le, wonna
hinnay maggo mari keenik ma-
yaaxiga.

30. A-nabiyow diggah atu rabetto,
kaadu diggah usun rabe lon.

31. Tohuk lakat sinaamey diggah isin
qhiyaamah ayró sin Rabbih xaqul
keemaaritetton, tokkel Yalli sin fan
qadlil mekle-le.

32. Kaadu Yallal ceele waytam
diraabah heeh, Nabii Mucammadal
Asale oobe Qhuraan
kaah yemeete waqdi, Qhuraan
dirabboyse numuk (korosta kinnuk)
dulmih iyyi gacaah? (num magaca).
Jahannam giráh addal koros
orbeyná malinnaa? (yeey-leh).

33. Numma bahte ambiyaa kee ken
nummasse moominiin, too mari
usun Yallak meesita mara kinnon.
34. Usun sinni Rabbih xaqul faxxa
haanam-lon, toh meqe taamá
abbaasite marih galtó.

35. Yalli addunyal aben uma-taamá
keenik duugam keh aben toobah
sabbatah, kaadu ken galtóh ken
galtá addunyal abak sugen meqe
taamák tayseemil (jannat kinnuk).

36. Yalli isi naqsu (Nabii kinnuk)
duude hinna innaa umaané kaah
faxa marih umaanék (koros
kinnuk)? yeey, kaa duudah.
Nabiyow usun koo meesiisaanah
usun Yallak kalah yaqbuden yallitte
umaané kol baahele iyyaanamal.
Yalli makkoyse num tirri-heey, tirri
kaa haa mali!

37. Kaadu Yalli iimaanal tirri hee num,
makkoysey cakkik kaa makkoysa
mali, Yalli maysoliy canê gacsa-le
hinna innaa kaal koroosite maraa
kee kaa cine maral? (yeey kinnih).

38. Yalli xiibitak iyyah; nabiyow
qaranwaa kee baaxó iyyi ginee
axcuk ken (koros kinnuk) essertek?
Diggah Yalli ken gine axce-
lon. Nabiyow Keenik ixxic; yoh
warisay Yallak kalah taqbudeenim,
Yalli umaané yoh faxe kaa tekkek,
usun Yalli yol mekle umaané
yok cataanam maay duudan?
Hinnay racmatta (nacrur) yoh faxe
kaa tekkek, usun Kay racmatta
yok waasaanam maay duudan?
Maduudan kok axce-lon, Yalli
yoo xiqah keenik ixxic nabiyow,
kibalsita mari Yallal kibalsitam ken
amol tan!
39. Keenik ixxic nabiyow; yi-maraw
dooritten uma-gital taamita, diggah
anu Yalli yoo kah amrise meqe-
gital taamita num kinniyok. tokkel
sarrah aaxigetton,

40. Addunyâ manol kaa tayqunxee
digaalá kah tamaateeh, akeeral amô
kate wayta digaalá elle obta num
yoo kinnik sin kinnim aaxigetton.

41. Diggah Nanu nabiyow Qhuraan
nummal kol oobisneh sinaamah
tirtó yakkem keh. Toysa tirri
iyya num isi nafsih sabbatah tirri
iyyaah, makkoote num cagalah kay
makóh umaané kay nafsil gacta.
Kaadu atu nabiyow ken taamá
dacrisé hinnito tirtól ken dirkissuh,
kol tanim gudduysiyyâ kal.

42. Yalli roocitte beyah nafsi raba
waqdii kee rabewee nafsi xiinit
yan waqdi. Tokkel raba elle mekle
nafsih rooci yabbixeeh, raba elle
meklewee nafsih rooci ruubah
muggaqsime waktî fanah. Diggah
tohut Yallih dudda tascasse astooti
tan cubbusa marah.

43. Hinnak Yallak kalah yaqbuden
yallittey cató keenih takke
haysiteenii Yallih xaqul? nabiyow
Keenik ixxic; usun tu-yamlike
mara akkewaakaa, isin keenit abtan
qibaadak tu-aaxigekalaa isin cató
keenit faxxaanam?

44. Ixxic nabiyow; a-korosuk
shafaaqatta inkih Yalli-le,
qaranwaa kee baaxô reedá Usuk-le,
tohuk lakat KĶaa fanah gacsimetton
qhiyaamah ayró cisab kee galtóh.
45. Kaadu Yalli dubuk cussuuma
waqdii, ellecaboh ayró nummayse
waa marih lubbitte diriggi itta.
Kaadu Yallak kalah yaqbuden
yallitte cussuumta waqdi, too
waqdi usun wallitaanah.

46. ixxic nabiyow :Qaranwaa kee
baaxó gine yi-Rabboow! Qellittam
kee tambulleem yaaxigow,
ku-naqoosâ fan Atu mekelta
qhiyaamah ayró sitta elle waak
suggu iyyeenimil.

47. Diggah dulmi abe mari (koros
kinnuk) baaxô bagul tanim inkih
maaluk aallinnoonuy, kaadu
wonnah tanim dirribuh edde
aallinnoonuy fidáh (catóh) kaa
attacayyuk yenen qhiyaamah
ayróh digaaláh umaanék
cattimaanamkeh, Kaadu woo
ayró addunyal Yallak cubak
suge weenim keenih tumbullee
digaalák.

48. Kaadu aben umaaneh galtó keenih
(koros kinnuk) tumbulleeh, elle
angqasak sugeenim keenil obteeh
maró keenit hayte digaaláh.

49. Seehadaytu (korosta kinnuk)
umaané xagta waqdii, Nee kallaca,
tohuk lakat Nek yan niqmat
kaah nacee waqdi cagalah anu
liyo ixxigat yoh tontocowwime
iyye. Wonna hinnay is aqayyaaré
(mokkoró), kinnih immay keenik
maggo mari toh aqayyaaré
(mokkoró) kinnim ma-yaaxiga.
50. Nummah keenik dumi mari (koros
kinnuk) iyyeh tama maxcó, Tokkel
abak sugeenim keenih xiqtem mali
Yallih digaalák (maaluu kee xaylo
kinnuk).

51. Tonnaah kaadu abeenimih umaané
ken xagteh naharsi ummatta
kinnuk addunyal. Kaadu ku-
marak isi nafsi yudlume mari
nabiyow! usun aban umaanéh galtó
ken xagele, usun Yalla taanisá
hinnoonuuy Ķaak ma- yassaqqan.

52. Kaadu a-mari maaxaginnoonuu?
diggah Yalli rizqhi isih kah faxa
marah farakka haah, isih kah faxa
maral keenik ceyissi haam? Diggah
tohut astooti tan Yallih amri
nummaysa marah.

53. Nabiyow Yi-naqoosak sinni nafsil
dambit caddok tatura marak Yallih
racmattak mabboodina keenik
ixxic; Diggah Yalli dambitte
inkih cabá Ķaal yaduure marah.
Diggah Yalli Usuk dambi-cabti-li,
racmatta-li (xuwaw-li).

54. Kaadu sinaamey sin Rabbi fan
gacaay, Kaah rammita digaalá
siinit tamaatek dumal, tohuk
lakat Yallih digaalák sin cattam
mageytan.

55. Kaadu kataya tayseemiy sin Rabbik
siinil obte (Qhuraan kinnuk), Usuk
sin elle amrisam kataataay, sin kak
waasah yaniimik exxeera digaalá
garciik (hurubbaak) siinit tamaatek
dumal isin aaxigekal.
56. Umaané abe nafsi axcewaan keh,
yoo geyte nadaamaay! Yallih amri
finqiseemih sabbatah, Yallih amril
anqasa marat suge addunyal.

57. Hinnay nafsi axcewaan keh, Yalli
diggaluk tirri yoo hayinnay Yallak
meesita marih num akkuken.

58. Hinnay nafsi axcewaan keh digaalá
yable waqdi, diggah addunyâ
manóh madaara aallinniyoy meqe
marih num akkuken.

59. Maleey, atu kah itta inna hinna,
nummah Yi-astooti koh temeeteeh,
tet dirabbosseh kaadu kaxxa-
mariinitteeh, koroosite marih
numuh sugte kaak iyya Yalli.

60. Qhiyaamah ayró Yallal ceele
waytam diraabah hee marih
foocitte dattoowah table. Jahannam
giráh addal kaxxa-mariinoleelá
orbeyná malinnaa? (Yeey-leh).

61. Kaadu Yalli isik meesita mara
naggoysah, usun geenih yanin
asallamih sabbatah, umam ken
maxagtaay, usun ma-rookitan.

62. Yalli ummaanim ginéey, Usuk
(Yalli) ummaanimih wakiili
(dacayri-li).

63. Yalli qaranwaa kee baaxô mafaatic-
le. Yallih aayootal koroosite marii,
woo mari usun finqiteeh kasaarite
mara addunyaay akeeral.

64. Ixxic nabiyow (tama korosuk) ;
Yallak kalihim aqbudeemih yoo
amrissaanaa kee a-tuugimaytittey!
65. Yalli xiibitak iyyah; nabiyow wacyi
koo kee kok dumá suge farmoytiitil
obsimeh, Yallat agleyta haytek
diggah ku-taamá bayele kaadu
diggah finqiteeh, kasaarite marih
num akketto.

66. Wonna hinnak, nabiyow Yalla
uqbud qibaadá kaah caglisak.
kaadu KĶay niqmatal kaa faatita
marih num tik!

67. Yalla maynabinnon kaah taguude
nabnah, baaxó inkitanuuk kay
gabah addat anuk qhiyaamah ayró,
kaadu qaranwa kay migdi-gabat
xammaqimak, usuk saytuniih
agleh kaat hayya haanamak fayya
iyye.

68. Kaadu baantá fuxsinteeh, qaranwal
tanim kee baaxól tanim inkih
rabteh Yalli raq kah faxem akke
waytek. Wohuk lakat nammay
haytoh adda teetit fuuxusa
israafiil, edde luk usun magooqak
ugtaanaah Yalli keenik abam
qambaalitan.

69. Kaadu qhiyaamah ayró baaxó isi
Rabbih noorit iftaah, ummaan
numuh abe taamá elle tan kitab
xayyoysimaah, anbiyaa kee
sumaq-mara baahaanah, kaadu
Yalli ken fan cakkil mekla usun
andullumekal.

70. Kaadu ummaan nafsih abbaheemih
galtó kaah duudusuntah maqaanée
kee umaanék, KĶaadu Yalli Usuk,
usun abba haanam yaaxigeh.
71. Kaadu koroosite mari jahannam
deqsitta girá fan forsima butta-
buttah anuk. Tet (jahannam
girá kinnuk) guffu haan waqdi
tet afoofi fakkimtaah, tet loyná
keenik ittah; Yallih farmoytiitiy
siinik tani siinih mamattoo, sin
Rabbih aayoota siinil akrayuk
kaadu ta sin ayróh angaarawak sin
meesiisak (kadak)? Yeey nummah
nel yemeeteenih immay, digaalâ
qangará korosul nummatteh
iyyan.

72. Jahannam degqsitta giráh afoofik
cula keenik iyyan teetil waarak,
manxu umaah kaxxa-mariinoleelah
orbeyná!

73. Kaadu isi Rabbik meesite mari
jannat fanah forsima butta-buttah
anuk. Kaa (Jannat kinnuk) guffu
haan waqdi kay afoofi fakimit
anuk geyan, kay loyná keenik
ittah; nagayna sin amol tanay! sin
caalat yemqehik jannat culá kaal
waarak.

74. Kaadu moominiin ittah; Yalli
fayla-le, Kaay isi xagana neh
nummayseceh, jannat baaxók
faxxa hayna aracal noknam nee
nagarsiise. Manxu meqeeh taamá
yessemeqqe marih galtó!

75. Nabiyow Malayka Yallih Qarshih
deraafet maroh anuk ken table
sinni Rabbi saytunnoysak faylisak
kaadu ken (ginó kinnuk) fan cakkķil
meklaah, Yalli ginô Rabbiy fayla-le
iyyan Jannatti maraa kee girâ mari
inkih.


1. Caa-miim (edde faxem Yalli
yaaxige).

2. Ama Qhuraanih oobiyyi Yallay
maysoleeh, ixxigaleh kabuk yekke.

3. Yalli dambi cabeey, toobat
oggoleey, gibdi digaalaliiy, maggo
niqmat-li. Qibaadá cakkisittam
matan inki Yallak-sa. Ginók
gacsimeyná Ķaa fan takke
qhiyaamah ayró.

4. Yallih aayoota tangaddem matan
koroosite mara akke waytek, toysa
nabiyow koo duquuruse waytay
usun baaxooxal aban angagoyyi
addunyâ guranah.

5. Makki korosuk naharat Nuuc maraa
kee tengele buttaatiy ken lakat
temeete sinni farmoytit dirabbosseh.
Kaadu kulli ummatta isi farmoyta
qiddaamih niyá haysitteeh, cakki
edde bayissuh deedalal kaa
giddisse. tohul ken digaallehik Yi-
digaalá mannak teneeh?

6. Tonnaah ku-Rabbih qangará
nummatteh koroositeh yan
maral, diggah usun girâ mara
kinnoonumul, dumi ummattay
isi farmoytit dirabbossel kah
nummatte innah.
7. Qarshi takkuqe malaykaa kee
Qarshi deraafel maroh kaat
keenik enni ittam sinni Rabbi
saytunnoysan Ķaa faylisak kaadu
Yallal yaamineeniih, nummayse
marah Yallal dambi-cabti esseran;
ni-Rabbow ummaanim racmat
kee ixxigal duddeh, toysa Kol
yaduureeh, Ku-gita kattaate marah
dambi cabaay, Jaciim deqsitta giráh
digaalák ken reebis axcuk.

8. Ni-Rabbow kaadu ken kah
xagnisseh tan qadni deqsitta
jannoota ken culus, kaadu ken
abbobtiiy ken agabuuy ken xaylok
iimaan kee meqe taamáh abtot
temqem keenik culus, diggah ni-
Rabbow atu mayso-li, naggaara.

9. Kaadu ken umaaneenah uma
galtók ken naggos (dabbal) kaadu
woo ayró (qhiyaamah ayró kinnuk)
umaaneenâ galtók naggosse marii,
toysa nummah keenih nacrurteh,
woh kaxxa affaf kee kaxxa saami-
maqaané kinni.

10. Diggaluk koroosite mari seecimah,
Yallih nagpþbi isin sinni nafsit abtan
naqabuk nabuk raaqa girá cultan
waqdi isin addunyal iimaan kee
Yallih inkittinaane fanah seecimak
sugten waqdi, tokkel cinteeniih elle
koroositteenih keenik axcuk.

11. KĶoros itteh; ni Rabbow namma
adda nee qiddeeh namma adda
nee tuynuwweeh ninni dambi
neelemehik (nekeelehik) tokkel
girák elle nawqeeh, addunyâ fan
nee elle gacissa giti (gurri) maay
yan? Meqe taamá taamitnam keh
(aleey mayan).

12. Woo digaalá sin kah geytem
a-korosey cagalah Yallih
inkittinaanel secsimtan waqdi
koroositak sugteeniih, Yallat
agleyta heenik woh nummaysak
sugteenimih sabbata, tokkel meklá-
lem fayya-leeh nabna-le Yalla
kinni.

13. Yalla kinni isi astooti sin
taybulleeh, qaraanak rizqhi edde
yan rob siinih oobissam, kaadu
ama astooti kassittam matan Yallak
meesitaah, Yalla fan yaduure mara
akke waytek meqe taamál.

14. Toysa moominiiney Yalla uqbuda
qibaadáa kee dooqá kaah caglisak
koros tanqibeway.

15. Yalli fayya iyyaah, fayya itta
darajoota-le, Usuk kaxxa Qarshi-
liiy, isi amrih wacyi oobisa isi
naqoosak isih kah faxa maral,
Yallih farmoyti naharsi maraa kee
ellecabô mari edde yangoorowe
ayrók ken meesiisam keh
(qhiyaamah ayró kinnuk).

16. Usun (ginó kinnuk) woo ayró
(qhiyaamah ayró kinnuk)
yambulleenih Yallih foocal,
Yallak ken kee ken taamoomiy
addunyal abeenik-tu qellitekal.Yalli
seecah asaaku reedá miyyi-leeh
axcuk?Yalli isi nafsil isih gacisak
inki Yallay dirkiseh yani-le axcuk.
17. Asaaku (Qhiyaamah ayró kinnuk)
ummaan nafsi addunyal umaanée
kee maqaanék abba heemil galtima,
asaaku dulmi mayan diggah Yalli
cisaabat (fokkooqot) sissikih.

18. Kaadu nabiyow ken meesis
qhiyaamah ayróy xayik. Sorkocô
baxitte garoyritte taafee waqdi
Yallih digaaláh meesih hammii kee
rookah miidimak. Daalimiin xayi
kataysa maliiy, yab kak oggolan
cateyna mali Yallih xaqul.

19. Yalli yaaxigeh ganô wagitto abta
intiitaa kee alilwa qellissi haytam
maqaanée kee umaanék.

20. Kaadu Yalli sinam fan qadlil
meklaah, Kaak kalah yaqbudeenim
tu-mameklta.diggah Yalli usuk
yaabbi, yabali.

21. Hinnak a-koros magexinnaa
baaxô bagul yableenî gidah
keenik duma suge marih ellecabo
mannak tenem? Usun maqar kee
baaxô bagul abuurah (raatowwah)
keenik gibduk sugeeniih, Yalli ken
dambih sabbatah ken finqiseeh,
Yallih digaalák ken reebisé luk
masuginnon.

22. Too digaalá ken kah geytem diggah
ken farmoytit baxxaqqooqil keenih
amaatuk sugteeh, usun koroositak
sugeenimih sabbata.tokkel Yalli
ken finqiseh diggah Usuk xiqtó
leeh, gibdi digaalá-le.

23. Yalli nummah xiibitak iyyeh;
Nabii Muusa Ni-kaxxa astootii
kee baxxaqqa-le sumaaqay usuk
farmoyta kinnim yascassel kaa
rubne.

24. Firqawnaay, Haamaanaay,
Qhaaruunû fanah kaa (Nabii
Muusa kinnuk) rubne, tokkel usun
kaxxa mariinoh baab abeynaay
kaxxa dirab-li kaak iyyen.

25. Nabii Muusa nummah astooti-luk
Ni-xaquk keenil yemeete waqdi,
kaalluk yeemene marih lab xayló
qidaay, sayim keenik nuwwuk caba
iyyen, koros uma-malá finqa akke
waytek tu-hinna.

26. Kaadu firqawni isi kaxxa marak
iyyeh; Muusa qiday yoo ixxicaay
yoo cabaay Muusa isi Rabbih
seecitay, diggah anu usuk sin diini
siinik korsaah hinnay baaxô bagul
umaané uguugusaah fixiixisaamak
meesita iyye.

27. Kaadu Nabii Muusa firqawnaa kee
kay kaxxa marak iyyeh; diggah anu
yi-Rabbiiy sin Rabbi maggansite
ummaan kaxxa mariinoliy cisab
ayró (qhiyaamah ayró kinnuk)
nummayse waak.

28. Firqawni buxah marak moomintuh
yan numwyy isi iimaan qellisa
keenik iyyeh; yi-Rabbi Yalla
iyya num qiddaanaa nummah sin
Rabbih xaquk baxxaqqoogqįi-le
astooti luk siinih amaatuk? Kaadu
Nabii Muusa dirab-li yekkek kay
diraabih umaané kaal gaceleeh,
numma yacee num yekkek usuk
sin kah xagnisaamak tuk teyná sin
xagele. Diggah Yalli tirri mahaa
ummaan caddok taturlih yan
numuy, maggo dirablih yani.

29. Yi-maraw asaaku reedá liton
baaxô bagul maysó-luk, toysa
iyyi nee cate-le Yallih digaalá net
temeete tet tekkek keenik iyye
woo moominti. Firqawni isi marak
iyyeh; sin aybulleem mayyu inni
nafsii kee siinih maqaané edde
ablem akke waytek, kaadu massa-
le gitak- sah siinih ascassem
mayyu.

30. Kaadu yeemene num keenik
iyyeh; (Firqawni buxah marih
num kinnuk) yi-maraw anu diggah
koroositeeh, ambiyâ qadaawatal
maagoowe marat digaalá edde
tekke ayróh innah tan ayrók siinih
meesita Muusa qiddeenik.

31. Nuuc maraay, Qaadaay,
Samuuduuy, keenik lakal yemeete
maray koroosannuu kee ambiyá
dirabboysaanam qaadah luk suget
tekke digaaláh inna-le digaalá siinit
takkeemik siinih meesita. kaadu
Yalli naqoosah dulmi mafaxaay,
dambi maleh ken ma-digaalá.

32. Kaadu yi-maraw diggah anu seecó
edde maggo ayróh digaalák siinih
meesita (qhiyaamah ayró kinnuk).

33. Jahannam giráh digaaláh gibdak
derre cabak kuddan ayró isin Yallih
digaalák sin caté manton kaadu
Yalli makkoyse num tirri kaa
haytam mali.
34. Kaadu nummah Nabii Yuusuf
Muusak naharat baxxaqqooqi-
le astooti-luk siinil yemeeteeh,
siinih luk yemeeteemit agay-
waagittaanamak ma katinniton
usuk rabba iyyam fan. too waqdi
kay gamadal Yalli farmoyta
maruuba itten, tonnaah Yalli
makkoysah caddok taturlih yan
numuy Yallih inkittinaanee kee kay
astootit agay waagalih yani.

35. Yallih aayoota giddiya marii
hebeltô sumaaqay keenih yemeete
aallekal, Yallih garii kee Yalla
nummayse marih garil woo
giddih naqbi yenbeh, tonnaah
Yalli ummaan kaxxa mariinolih
dulymeynih (umaané dirkiséh)
lubbi alfah.

36. Kaadu firqawni iyyeh; haamaanow
fayya iyya kalqat yoh xis qaran
edde aafee gititte edde maadam
keeh,

37. Qaranwâ gititte maadaah, Muusâ
Yallat bossu axcê gidah kaadu
diggah anu dirabli kaa akkale.
Tonnaah firqawnat le-uma taamá
bilqisinteeh, tirtô gitak waasimeh
kaadu firqawni uma malá kasaaraa
kee finqa kaal akke waytek kalah
kaah tekkem mali addunyaay
akeeral.

38. Kaadu yeemene num iyyeh;
(firqawni buxah marih num
kinnuk) yi-maraw yoo kataya
missa-le gita siinih ascasseeh tirri
sin haam keh.
39. Yi-maraw addunyâ manó cagalah
dago duyyê (afeynâ) baxay gaba
kaltaay, diggaluk akeera is-waar
dabqa.

40. Addunyâ manol uma-taamá abe
seehadaytii, toysa akeeral ma-
galtima tet celta galtó akke waytek
kaadu meqe taamá abe seehadayti
labboowek hinnay sayyoowek usuk
moomintuh anuk, toysa woo mari
jannat cula Yalli kay addal cisab
maliinoh ken arzaqhuk.

41. Kaadu yi-maraw anu Yallal
taamineeniih kay farmoyta
Muusal taamineeniih girák
naggowtaanamah sin seecak isin
girá yoo culussu wayta taamâ
fan yoo sectaanaa? Woh mannal
takkeeh!

42. Yallal koroositaah ixxiga kak aalle
waam agleh kaat haamah yoh
sectaanaah, anu mayso-leeh dambi
cabti-le Yalla fan sin seeca.

43. Nummaak isin cagalah qibaadáh
fan yoo kak sectaanam qibaadâ
seecó cakkisittam hinna addunyaay
akeeral. kaadu diggah nek
gacsimeyná Yalla fan takkeeh,
diggah koroosannuu kee uma-
taamát caddok tatura mari usun
girâ mara.

44. Toysa anu siinik axcem
sarrah kassitettoonuuh edde
nadaamitetton digaalá intih tablen
waqdi, anu inni caagid Yallal kelsa,
diggaluk Yalli isi naqoosah caalat
yabali keenik iyye woo moominti.
45. Tokkel Yalli uma-malay kaah
malseenih digaalák (qidim kinnuk)
kaa naggoyseeh, firqawnaa kee
firqawni maral uma-digaalá obte
badat ken xuumuse waqdi.

46. Saakuuy carra digaaláh girál
xayyowsimaanaah, firqawnaa
kee firqawni mara digaalák
gibdi digaalát culusa iyya Yalli
malaykak.

47. Girâ mari giráh addal keemaarita
waqdi keenih cusey nabiyow,
boola-le mari kaxxa mariinite
marak diggah nanu sin kataata
marah sugnek tohul isin girâ
digaalák-tu nek maay kaltaanaah
keenik iyyan.

48. Kaxxa mariinite mari boola-le
marak diggah nee kee sin inkih
tet addal nanno ikkal digaalák-
tu siinik kallam madudna iyyen,
diggah Yalli nummah isi naqoosâ
fan qadlil mekle.

49. Kaadu giráh addal yan mari
jahannam dacrissa malaykak sin
Rabbi neh kallacay digaalák inki
ayró neh xabbacoysam keh iyyen.

50. Jahannam dacrissa Malayka keenik
itteh; sin farmoytit baxxaqqa-le
astooti luk siinih amaatuk ma-
suginnaa? Yeey, neh yemeeteenih
itta koros. Toysa nanu siinih
makallacnak isin kallacita Yalla
keenik itta malayka kaadu korós
dooqá finga akke waytek tu-hinna.
51. Diggah nanu catnah Ni-
farmoytittee kee yeemene mara
addunyâ manóo kee sumaq-
mari (malaykaay, ambiyaa kee
moominiin kinnuk) soola ayró
(qhiyaamah ayró kinnuk).

52. Woo ayró daalimiinih ken tû-
malkit tu-keenih xiqewaa ayró
kaadu abaaró loonuuh, umá dabqa-
lon akeeral.

53. Yalli xiibitak nummah Nabii
Muusah tirtó neceeh, israa-iil xaylo
kitab (tawraat kinnuk) nagarsisne
iyye.

54. Tirtooy, kassiisi kas-le marah.

55. Toysa isbir nabiyow koros kot abta
adál, diggah Yallih xagni nummak,
kaadu isi dambik cabti esseritaay,
isi-Rabbi saytunnoysak faylis
carraa kee saaku.

56. Diggah Yallih aayootal sinam
giddiya mari keenih yemeete
sumaq maliinoh ken alilwat kaxxa
mariinok sah tanim matan, usun
faxaanam ma-gufan (nabuwwannu
kinnuk). Toysa Yalla maggansit
nabiyow diggah Yalli usuk yaabbi,
yabali kinnik.

57. Yalli qaranwaa kee baaxót abe ginó
sinaamat abe ginók nabah, kinnih
immay woh sinaamak maggo mari
ma-yaaxiga.

58. Kaadu inti malii kee yable num
ma-missowta, kaadu yeemeneeh
meqe taamá abite maraa kee
umeyniitiy uma-taamá abte ma-
missowta, Sinaamey kassittaanam
siinik dagoh.

59. Diggah Qhiyaamah ayro amaate-
le, tet mamut agay waaga mali,
kinnih immay sinaamak maggo
mari (koros kinnuk) tet mamut ma-
nummaysa.

60. Sin Rabbi Yoo kallaca iyye siinik
oggoleyyok. diggaluk Yi-qibaadák
kaxxamariinita mari buraay,
qunxaané luk jahannam girá cule-
lon.

61. Yalla kinni bar siinih abtem kaat
sabhalaltoonuh (tastiriicoonuh)
kaadu laqó diifu siinih abe rizqhi
gurantoh. diggah Yalli sinam amol
kaxxa muxxó-li, kinnih immay
sinaamak maggo mari Yalli keenih
abe niqmatal Kaa ma-faatitan.

62. Toh siinih abtem Yalla, sin
Rabbi, ummaanim giné. Qibaadá
cakkisita Yalli mayan kaak
sah, toysa iimaanak mannal
daggawtaanaah Yallak kalihim
taqbuden waqdi?

63. Tonnaah Yallih astooti angadduk
suge mari iimaanak daggawsimak
suge.

64. Yalla kinni baaxó gub (madab)
siinih abteeh, qaran amô tabsa
siinih abtem. kaadu sin weeloyseeh,
weeloolá sin yeymeeqeeh, rizqhik
meqem siinih yecee. toh Yallaay
sin Rabbi too niqgmootá siinih
teceem, tohul Yallih kayrii kee
muxxó maggoh, Usuk ginô Rabbi.
65. Yalli usuk dudda-le manoy waarta-
le, qibaadá cakkisita Yalli mayan
kaak sah. toysa kaa kallaca qibaadá
kaah caglisak, fayla-lem Yalla ginô
Rabbi kinni.

66. nabiyow Ixxic ; diggah anu
waasimeh Yallak kalah
taqbudeenim aqbudeemik, yi
Rabbik baxxaqqooqi yoh temeete
waqdiik wadir, kaadu amrisimeh
ginô Rabbih rammitaah qibaadá
kaah caglisaamal.

67. Sinaamey Yalla kinni sin abba
Aadam burtak gintem, lakal
daacoyti tiffak kay samad gine,
lakal dabloytak sin gine, lakal inâ
baguk galaluh (alqih) anuk sin
yayyaaqe, lakal maqar-le furrayniino
guftaanam keh, lakal idoolá
takkeenim keh kaadu Yalli wohuk
naharat siinik qidam tanih kaadu
muggaqsime waktiy qumri siinik
gaba edde kala taafeeniih wohul
kaskassoowa mara takkeenî gidah.

68. Yalla kinni taynuwweeh qiddam.
caagiidak caagidik teyna mekla
waqdii, cagalah tohiimik tik
iyyaah, edde luk takkeh.

69. Nabiyow matablannaa korosuk
Yallih aayootal sinam (Qhuraan
kinnuk) giddiya mara, usun
teetil yaamineenimik mannal
daggawsimaanaah?

70. Qhuraan kitab kee Ni-farmoytit
edde rubnem dirabboyse marii
korosuk, toysa ama dirabboysiyyih
ellecabo sarrah aaxige-lon.
71. Silsilootat ken gaboobi ken fillittet
axawah anuk ibitte keenik edde
debran waqdi, Malayka ken edde
hirriigissah.

72. Niqna kak caddok taturte leel ken
hirriigisan, tohuk lakal giráh addal
girá keenit ursan.

73. Tohih lakal ken sahitak Yallat
agleh haak aqbaduk sugten
Yallitte annih teetiiy keenik
iyyan.

74. Yallak kalah aqbaduk sugten
Yallitte sin maay catta asaaku? nek
qelliteenih ken manabla hinnay
inkinnah duma tu-yaqbude marah
masuginnino iyyan.Yalli koros
tama mara kah makkoysennaah
makkoysah.

75. Ama digaalá sin kah geytem baaxô
bagul cakki maliinoh abak sugten
wallitiyyaa kee batrah Yallih
naqoosat abak sugten caddok
taturih sabbata.

76. Jahannam giráh afoofik cula tet
addal waarak, tokkel manxu
umaah kaxxamariino-leelah
orbeyná.

77. Toysa nabiyow isbir diggah Yallih
xagni nummak, tokkel digaaláy
ken kah xagnisnek tu-koo aybullee
kee hinnay koo warrayse (raba
kinnuk) akkenno ken digaallak
naharat, toysa nee fan gacsime-lon
qhiyaamah ayró.
78. Nummah Yalli xiibitak iyyah;
nabiyow kok naharat farmoytit
rubneh, keenik xaagu kol kak
maaqnem linooh, keenik xaagu kol
kak maaqe waynem linoh, kaadu
faxe farmoytah makkinna hebeltoh
astá baaham Yallih idinih akke
waytek, tokkel Yallih amri yamaate
waqdi koros digaaláh meklá cakkıil
tekke farmoytit kee ken dirabboyse
marih fanat, tokkel baatilleelá
finqitteh.

79. Yalla kinni lac siinih abtem tu-kak
feertaanaah, tu-kak takmeenim
keh.

80. Kaadu maggo tuxxiq kaat
(lacat) litoonuh, kaadu alilwat
liton caagiida edde taafeeniih
kaa kee dawaanikit Quuka
tassukuqqeenimkeh.

81. Kaadu Yalli isi astooti sin
yaybulleehik, tokkel Yallih astootik
maa-astáay tangaddeenim?

82. Baaxô bagul magexinnoonuu
keenik naharat suge marih ellecabo
kah tekke inná yabloonuh? keenik
naharat sugte ummatta loowoh
Gxxuh) keenik magguk sugtech,
qandee kee maqarah keenik gibduk
sugte, kaadu baaxô bagul raatwah
(xisoosah) keenik manguk sugte.
Tokkel abak sugeenim keenih
xiqtem mali Yallih digaalák.

83. Tokkel ken farmoytit baxxaqqooqi-
luk keenil temeete waqdi
addunyâ qilmik ken garil taniimit
yifriceeniih, elle anqasak sugen
digaalá keenil obteeh, ken marteh
(magaariyteh).

84. Tokkel Ni-digaalá yublen waqdi
Yallal neemeneh Usuk inkittuh
anuk kaadu qibaadál agleh Kaat
haak suggu inneemil koroosinneh
iyyen.

85. Ni-digaalá yublen waqdi ken
iimaan tu-keenih xiqa iimaan
makko, tamah Yallih gitay Yalli
fiirisey kay naqoosah addal tature
kinni digaalá yablen waqdi ken
iimaan tu-keenih anfiqewaam,
tokkel koros finqitteh Ni -digaalá
keenil obte waqdi.


1. Caa-Miim (edde faxem Yalli
yaaxige).

2. Ama-Qhuraanih oobiyyi fulte
racmattaay gunê racmatta-le Yallih
kabuk yekke.

3. KĶKitaabay aayoota kak baxxaqsinte
usuk Qhuraanay qarab-af yaaxige
marah qarab afat yani kinni.

4. A kitab (Qhuraan kitab kinnuk)
yeemeneeh kaal taniimil taamite
mara jannatal ayti-kumusa kaadu
koroositeeh derre kaat cabe mara
girál meesiisak yemeete tokkel
maggo mari derre kaat cabeeh usun
yaabbe mara hinnon.

5. Koros Nabiik itteh; ni-sorkocô
baxitte atu nee fan kak sectaamak
alifut taniih ni-aytiitat gibda taniih
nee kee ku-fanat reebi yan ku-
seecó oggollaamak, toysa atu ku-
diini koh yascasseemil taamit nanu
diggah ni-diini neh yascasseemil
taamitennok.

6. Ixxic nabiyow:ama-korosuk
cagalah anu sin innah yan
seehadaytu kinniyo Yalli wacyi
yol oobisam akke waytek, cagalah
sin Yallay qibaadá cakkisita inki
Yallay agleyta sinni, toysa Yalla
fan sin gudduysu waa gita fan
ufkunaay kaal soolaay dambi cabti
kaal esserita, Yallat agleyta haytah
tan korosuh finqi yan.

7. Yalla inkittoysaanamat sinni nafsi
saytunnoyse weeh Yalli ken kah
amrise zaká aceewaa mara kaadu
usun ellecaboh ayróy (qhiyaamah
ayró kinnuk) ugut ayró kinnil
koroosite mara kinnon.

8. Diggah yeemeneeh meqe
taamoomi abbaasite mari Yallah tet
caglisak aggiriqqe sinni galtó-lon
Yallih garil.

9. Nabiyow A korosuk ixxic; diggah
isin koroosittaanaa baaxó namma
ayróh addat gine Rabbil kaadu
agleytit kaat haytaanaa?woo Rabbi
usuk ginô Rabbi kinnik.

10. Kaadu tet bagul qaleelá daabiseeh
tet kayri yeymeggeeh tet addal
rizqhi cagguduseh mutuccutaamah
dudda-le affara ayróy massowtah
addat, essera marah.

11. Tohuk lakat Yalli qaran ginuh
qaran fan haysite, usuk (qaran
kinnuk) qiirih anuk, tokkel Yalli
qaran kee baaxók iyyeh; Yi-amri
faxak oggola hinnay dirkih oggola,
qaran kee baaxó itteh; ku-amri
cinnam neh matakkaay ku-amri
oggolleh.

12. Tokkel malciná qaraanih ginók
namma ayróh addat gabá kaleeh,
kulli qaraanal-le amri oobise.
Kaadu Addunyâ qaran ifa cutuukut
bilqisne kaadu sheetoona qaraanak
yab ankacissaah yab garaqtaamak
dacayri tet (cutuk kinnuk) abne,
woo ginóy qaxmeqe mayso-leeh
ixxiga-le Rabbih caggudusiyyaa
kee dudda kinni.

13. Tokkel koros iimaanat derre
cabtek, toysa keenik ixxic nabiyow;
qaad kee samuud bayisse kakkaqóh
innah tan kakkaqóh digaaláy sin
saaxissak sin meesiisa.

14. Farmoytit keenik fooca-le gambii
kee keenik derre-le gambik keenih
temeete waqdi Yallak sah tu-
maqbudina axcuk, usun iyyeenih
(koros kinnuk) ; Yalli faxinnay
malayka farmoytiitih nel oobisak
yen. Tokkel diggaluk nanu cinneeh
koroositneh isin edde rubsummu
itteenim.

15. Qaadah (Nabii Huud mara kinnuk)
tu-gactekii, tokkel baaxô bagul
kaxxa-mariinitteh Yallih naqoosal
cakki maliinoh, kaadu nek qandeh
iyyi gibdii iyyen? Mayablaanaa!
Diggah Yallay ken gine Usuk
qandeh keenik gibdim? Kaadu
usun Ni-astooti angadduk sugen.

16. Tokkel kaxxa xabcaa kee kaxxa
hawwugtó-le (harrugtó-le)
caacay keenil rubne keenit umah
tan ayroorat, addunyâ manol
mayqanxa-le digaalá ken tammosnâ
gidah, Akeerâ digaaláh tu-gactek,
mayqanxah lafitak raqtaah, usun
ken cattam malon.
17. Kaadu Samuuduh tu-gactekii
(Nabii Saalic mara kinnuk),
cakki gita keenih baxxaqisneeh,
intî sinná (makô gita) dooriten
tirtô gitak, Tokkel kakkaqô
digaaláy mayqanxa-le ken bayisse
koroosannuu kee abak sugen uma
taamah sabbatah.

18. Kaadu qaad kee Samuud
edde fingitte digaalák keenik
yeemeneeh, Yallak meesitak suge
mara naggosneh.

19. Nabiyow kassis, Yallih naqboytit
girá fan maagowsinta ayró naharsi
mara keenik hirriigâ maral
hooriyta Malayka.

20. Usun jahannam giráh amoh
yamaateeniih, sinni umaaneená
yangadden waqdi, ken maabbaay
(aytiita kinnuk), ken mabulwaay
(Gntiita kinnuk), ken arooba
(xagar kinnuk) keenil sumaaqitta
addunyal abak sugen uma
taamoomil.

21. Kaadu Yallih naqboytit sinni
aroobak (xagar kinnuk) macah
nel sumaaqittaanaah iyyan.
Ummaanim yaabisa Yalli nee
yaabisa keenik itta ken arooba.
Kaadu naharsi adda sin gintem
kaa kinniih kaa fan gacsimtan
rabteeniik lakal.

22. Kaadu sinni qellisak masuginniton
umaané abtan waqdi sin maabbaay,
sin mabulwaay, sin arooba
siinil sumaaqittaamih meesih,
kinnih immay diggah Yalli abba
haytaanamak maggom aaxige
waam akkaluk sugten.

23. Kaadu woh sin uma dareemuy
sin bayiseeh, girá sin culsey sinni
Rabbi edde daremteeni kinni,
tokkel baxaysite marah maacissen.

24. Tokkel digaalál coolaysiteenik
(yisbireenik) girá keenik
orbeynaay, toobah addunyâ
madaara essereenik, usun woh kak
oggolan mara hinnon keenik iyya
Yalli.

25. Kaadu keenih massosneh uma
kataysiisiy addunyal uma taamá
qaxa keenit bahsissey akeera ken
hawweenisse, kaadu digaalâ maxcó
keenil nımmatteeh madqimteh
keenik naharat warrayte ummattâ
luk ginni koros kee seehadâ
korosuk. Diggah usun baxaysiteeh
kasaarite marah sugen.

26. Koroosite mari ama Qhuraan
mankacsinaay werrek kaat (Nabii
kinnuk) ixxica sittak iyyen;
kaak tayseeniih Qhuraan kiraate
cabamkeh.

27. Toysa diggah korosuk ama yaabat
yaabe mara gibdi digaalá ken
tammoysenno, kaadu usun abak
sugen uma taamál gacta galtóh ken
galtenno akeeral.

28. Woh ken kah geytem Yallih
naqboytiitih galtó girá tekkeemih
sabbata, tet addal waara dabqa-lon
addunyal Ni-aayoota angadduk
sugeenimih galtóh.
29. Kaadu koroosite mari giráh addal
anuk iyyeh; Ni-Rabbow ginnii kee
seehadak nee makkoyse nammay
nee uybulluy, ken nammay ninni
ibitteh gubat haynaah, girák guba
raaqa mara yakkeenî gidah.

30. Diggah ni-Rabbi Yalla iyye maray,
lakal tohul soolel, malayka keenil
obta rabi keenih yamaate waqdi,
ma-meesitinaay, ma-rookitinaay,
ayti-kibbi haysa elle xagnisinten
jannatih culimil keenik axcuk.

31. Nanu sin awlaytiiti addunyâ manoo
kee akeeral, kaadu Jannat addal
sin nafsi faxxa haam litoonuuh,
kay addal esserri haytaanam liton
keenik itta malayka.

32. Woh dambi siinih cabaah, nacrur
siinih-le Rabbik tan qibnaytiinó
kinni.

33. Kaadu maxcóh iyyi yayseeh, Yallih
inkittinaanee kee Kay qibaadá fan
sinaamah seecaah, meqe taama aba
numuy diggah anu muslimiinik
numuk teyna kinniyo iyyak. (num
mayaysa).

34. Maqaanée kee umaané ma-
massowtak umaané kol baaheh
yan numih umaané xiq (qursus)
kee qafuuy meqem kaah abtaamat
gutuq, toysa koo kee fanat umaané
kak tan num diggah kacanuh xayi
kataysah inna koh akke-le.

35. Kaadu umaané maqaanét
gutqaanam matantacawwimaay
mageytimta kaxxa sabri-le
marah akke waytek kaadu is
matantacawwimaay mageytimta
kaxxa saamii kee galtó-le numuh
akke waytek addunyaa kee akeeral.

36. Kaadu sheetanak tan muknoonaa
kee waswasa tayse tiyay kah
amrisintek koo maktek toysa
Yalla kaak maggansit kaa (sheetan
kinnuk) kok waaselek, diggah Yalli
yaabbi, yaaxigi.

37. Yallih astootik kay inkittinaanee
kee kay dudda tascasseemik
tanim, bar kee laqóoy, ayróo kee
alsá, Ayróh ma-kummaatinaay,
alsáh ma-kummaatinay ken gineh
yan Yallah kummaata cagalah,
nummah kaa yaqbude mara
tekkeenik.

38. Tokkel ama-koros Yallah sujuud
abtaamak kaxxa-mariinittek
yanoonay ken ixxic nabiyow; ku-
Rabbih xaqul tan Malayka baraay
laqó kaa saytunnossaah usun
wohuk mataqban.

39. Kaadu kay astootik kay
inkittinaanee kee kay dudda
tascaseemik tanim, diggaluk atu
baaxó qabaarah kafah tet table,
tokkel lee (rob) teetil oobisna
waqdi tangayyeeh ufyuttaah
fayya itta, diggah rabteek gamadal
tet yaynuwwee Rabbi rabtem
yaynuwweemih dudda-le, diggah
Yalli ummaan iimih qamal geyto-li
kinni.

40. Diggah Ni-aayootak daggaawaah
koroosita mari, ken caagiida nek
maqellitta. Girát gasyima num
yayse innaa? Hinnay qhiyaamah
ayró amaanah yamaate num
yayseeh? A-ķkorosey faxxa
hayteenim abita, diggah Yalli abba
haytaanam yabali kinnik.

41. Diggah Qhuraan keenih yemeete
waqdi kaal koroositeeh, yengedde
mari, wohul diggalsime-le. Diggah
a-Qhuraan Yalli kaa yiysiiseeh,
mayso-le kitab kinni.

42. Baatil fooca-le gambik kaat
mayamaataay, derre-le gambik
kaat mayamaataay, usuk
tu-kaat ossaanaah tu-kaak
daggoysaanamak daccarsime kitab
kinni, Yallay fayla leeh naggaarah
yanih kabuk obsimeemih sabbatah.

43. Nabiyow ama koros kok ittam mali
kok naharat temeete farmoytiitik
iyyeenim akke waytek, diggah ku-
Rabbi dambi cabtiliiy, qansarissa
digaalá-li.

44. Nabiyow ama Qhuraan
“Qajam”afat (Qarab-af akke waa
afat) kaa haynaamal, aayoota kaak
macah baxxaqsime wayteeh ni-
afat? Qhuraan qajamaay, Nabii
qarabtoytaa? Axcuk yenen. Keenik
ixxic nabiyow; ama Qhuraan
yeemene marah tirtooy, diwá.
Kaadu kaa nummaysewee marak
aytiital gibda keenik taniih, usuk
(Qhuraan kinnuk) ken sorkocô
baxittel inti sinnaay diteey,
tirri kaal miyyan. Woo korosuy
Qhuraan nummayse wayte, xer-
ikkek kah seecan maray ken kah
seecaanam aabbe waah inna kinni.
45. Yalli xiibitak iyyah; Muusah kitab
neceeh koh kah necee innah,
tokkel kay mari itta kaal weeh.
Ku-Rabbik tookome qangará suge
wannay ken fan meklimak yen
addunyal elle, kaadu diggah usun
Qhuraanak shakkiiy, gibdi agay-
waagat yanin.

46. Maqaané abita num isi nafsih
abitaah, umaané aba num isi nafsil
abaah, ku-Rabbi naqoosa yadlumi
hinna.

47. Qhiyaamá edde takke waktih
ixxiga Yalla fan gacsimta. Kaadu
le-qoxxittek (sibaabik/faanittek)
yawqe mexexi mayanaay, say-
tiyay tassukuqqeeh xalta matan
kay ixxigal akke waytek. Kaadu
Yot agleh haak sugten agleytit
annih teetiiy, keenik axcuk keenih
seecuwaa ayró, koros ittah ;
“asaaku koo naysixxigeh atu
agleyta litoomuh sumaaqita num
net aneewaam”.

48. Kaadu keenik bayteh duma
addunyal Yallak kallah aqbaduk
sugeenim, tokkel usun kudaanaah,
eleelitan rike aalle waanam
yismiteenih Yallih digaalák.

49. Seehadayti mataqba (manakura) isi
Rabbit addunyâ maqaaneh guranah
xaqtimaamak, kaadu umaané
(tuddagnaay, biyaakaay, ....)
kaa xagtek, toysa usuk (korosta
kinnuk) yabboodiiy yaggiriqqi
kinni Yallih racmatak.
50. Kaadu nummaak Nek tan maqaané
kaa tammosnek (korosta kinnuk)
gibdaabini kaa xageek lakat,
diggaluk ah-yiimiy yi-angoyyal
geeh, qhiyaamá uguttam makkala.
kaadu yi-Rabbi fan gace yoo
tekkek anu diggaluk Kay xaqul
Jannat liyo axcele. Tokkel diggaluk
koroosite marah warsenno
umaanek abeenim, kaadu diggaluk
ken tammoysenno gibdi digaalá.

51. Kaadu seehadaytuh qaafiyat kee
gaddaliinot namqe waqdi, derre
cabaah, kaxxa-mariinoh moyya
karerri haa cakkih rammitaamak,
kaadu umaané kaa xagta waqdi
tokkel usuk kaxxa xaaqó-li yakke.

52. Nabiyow a-korosuk ixxic; yoh
warisay a-Qhuraan Yallih garik
yen kaa tekkeeh, lakat kaal
koroositteeniih dirabbosseenik,
siinik makot gexoh iyyi
gacaa?, cakki kaxxa akaalafah
tekeelefeeniih cinten waqdi? (num
magaca).

53. A-koros Ni-astooti aybullenno
qaran kee baaxô deraafeey, ken
nafsittel, Qhuraan cakki kinnim
keenih baxxaqqa ittam fanah.
Kaadu ku-Rabbik ken maxiqtaa
astáh, Qhuraan cakki kinniih
diggah usuk kulliimil sumaaqitam?

54. Oobbiyooy! Diggah usun (koros
kinnuk) sinni Rabbih angaarawak
agay-waagat yanin? Oobbiyooy!
diggah Yalli ummaanim marot
yabbixe ixxigaa kee duddal, kaak
qellittam matan.
Fulte Racmattaay, Gunê Racmatta le Yallih
Migaaqal Qimbisa.

1. Caa-Miim (edde faxem yalli
yaaxige).

2. Qayn-Siin-Qhaaf (edde faxem yalli
yaaxige).

3. Nabiyow Yallay mayso leeh
naggaarinnu-le ama Qhuraan
wacyih kol kah oobise innah kok
duma sugte ambiyal kitooba oobise.

4. Qaranwaay, baaxól enni ittam
Yalli-le kaadu usuk fayyaliiy,
nabna-li.

5. Qaranwa ittak amol faqittaamat
xayyossu hayte Yallih nabnak
abta meesih sabbatah, malayka
sinni Rabbi saytunnoysak faylissa,
kaadu moominiinik baaxól yan
marah dambi cabti esserta Yallal,
oobbiyooy! Diggaluk Yalli usuk
dambi cabti-li, xuwaw-li.

6. Yallak kalah yallitteeta awlah
haysite marih abtootat Yalli loynah
yaniih, nabiyow atu ken abtoota
(caabi) dacrisé hinnito atu meesiisê
kal.

7. Tonnaah kok naharsi farmoytiitil
wacyi kah oobisne innah
Qhuraanay Qarab afat yani wacyih
kol oobisne nabiyow makki
maraa kee seehadak tet deraafel
tanim edde meesissâ gidah kaadu
gaaboynah ayróy (qhiyaamah ayró
kinnuk) mamut kak waaga sinnih
digaalál sinam mceesissâå gidah.
Seehada namma buttah kurrunta:
buttá jannatal gactaah (moominiin
kinnuk) buttá saqiir deqsitta giral
gacta (koros kinnuk).

8. Yalli faxinnay seehada inkih inki
mara abak yeneeh islaam diinil tirri
ken haak yen, kinnih immay Yalli
isi ginók isih faxa mara isi racmatat
culsaah (moominiin kinnuk)
daalimiin (koros kinnuk) awlaytu
maliiy, Yallih digaalák cateyna
mali qhiyaamah ayró.

9. Hinnak a koros Yallak kalah awla
haysittee? Yalli usuk dibuk cakki
awlaytuuy, usuk rabtem yaynuwwe
kaadu usuk ummaanimil dudda-le.

10. Sinaamey tuk itta elle wayya
haytaanamih cokmi Yalla fanah
gaca. Toh Yallaay, yi-Rabbiy elle
kelta kinniih, Kaa fanah aduure
(andabbe) keenik ixxic nabiyow.

11. Yalli qaranwaa kee baaxó giné,
sinaamey sin nafsik agabu siinih
abeeh, lacak labim kee sayim siinih
abe edde sin yaydarruh, tu Kay
ceelo maliiy kaa celtam matan,
Usuk yaabbiiy yabali.

12. Qaranwaa kee baaxô reedá Yalli
leeh, racmat kee rizqhi mafaatic
kay gabal yan, isih kah faxa marah
rizqhi farakka haah, isih kah faxa
maral ceyissi haa, Usuk diggaluk
ummaanimil ixxiga-li.
13. Yalli siinih madqeh diinik Nuuc
edde farriimeemiiy, nabiyow
wacyih kol oobisneemiiy, Kaadu
Ibraahimiiy, Muusaay, Qiisa
edde farrimnem, islaam diini
soolisaay kaal mabaxaa-baxsimina
iyyaanama, nabiyow ken fan kak
secta diini Yallat agleyta haal
yembeh, Yalli isi inkittinaane fanah
isih faxa mara doora isi ginók
kaadu isil yaduure mara tirri haa.

14. Koros diinil ma-baxambaxsiminna
ixxigah asmat keenih yemeeteek
lakal akke waytek ken fanal yanih
yan kuuxe-waynaan kee qinaadih
caddok taturuk gexxaamah, kaadu
nabiyow ku-Rabbik tookome
qangará suge wannay muggaqsime
waktî (qhħiyaamah ayró kinnuk)
fan digaalá keenik wadirroysaamal
Yalli ken fan baxisak yen, keenik
koroositeh yan mara sissikuk
digaalaamat kaadu diggah Yalli
ken lakal kitab nagarsiise mari
(yahuud kee nasaara kinnuk) diinii
kee iimaanak kaxxa agay-waagaa
kee agaagulut yanin.

15. Too massah yan diiniy Yalli
ambiyah madqey ken edde
farriime fan nabiyow sinaamah
seecaay, elle amrisentennal
diinil soolaay diggi elle ixxicaay
nabiyow ken (koros kinnuk) kalbi
fayxiixa makataatin Kaadu Yalli
ambiyal kitoobak oobissi heem
nummayseeh, sin fanal qadaalat
abaamal amrisime keenik ixxic.
Yalli ni-Rabbiiy sin Rabbi, nanu
ninni meqe taamoomih galtó
linooh, isin sinni umá taamoomih
galtó liton, nee kee sin fanat xaaw
mayan kulli mara le-taamal galte-
le qhiyaamah ayró. Yalli nee kee
sin fan gaaboyseleeh (askatteleeh),
madaara kaâ fanah takke.

16. Kaadu Yalli Nabii Mucammad
Aae Yalli kaa edde ruube
diinil yangadde mari (koros
kinnuk) sinam kaa oggolteeh
yuslumeeniik lakal ken giddi
Ken Rabbih xaqul deedala. kaadu
addunyal Yallak naqbi ken amol
yaniih akeeral gibdi digaalá-lon.

17. Yalla kinni Qhuraan kee raqqate
kitooba cakkil oobissem kaadu
miidaan (qadli kinnuk) cakkķil
oobise sinam fan massal kaal
meklaanam keh kaadu nabiyow
iyyi koo yiysixxigeeh qhiyaamah
uddur xayi way.

18. Qhiyaamah ayró nummaysewaa
mari (koros kinnuk) tet mamaatah
fayxit yasissikeh anqasah,
nummayse marah tu-gactekii, teetik
mcesitaanaah, diggah cakki kinnim
teetik yaaxigeenih. Oobbiyooy!
Diggah qhiyaamal itta giddiya mari
cakkik xer makot yanin.

19. Yalli isi naqoosah xuwawli kinni,
isih faxa marah rizqhi farakka
haah, Usuk qandeli, maysoli.

20. Abá taamat akeerâ galtó faxa
numuh, kay taamah galtó kaah
osisnah kaadu Abá taamat addunyâ
galtó faxa numuh teetik kaah
lownem kaah naceeh, kaadu usuk
akeeral meqe galtóh maglab mali.
21. Hinnak a-koros agleytittey
diinik Yalli idini kah aceeweem
keenih madaqta maay lon? Kaadu
tookome qangará suge wannay ken
digaalá keenik wadirroysaamal
Yalli ken fan baxisak yen
keenik koroosite mará sissikuk
digaaláamat. Diggaluk daalimiin
(koros kinnuk) qansarissa digaalá-
le qhiyaamah ayró.

22. Nabiyow qhiyaamah ayró koros
addunyal aben uma taamak ken
geyta digaalák meesitah ken
table woo digaalá keenil oobak,
Nummayseeh meqe-taamoomi
abbaasite marah tu-gactekii,
jannatittê kaloolah addal yanin,
usun sinni Rabbih xaqul faxxa
haanam-lon. Toh kaxxa muxxó
kinni.

23. Too muxxó kinni Yalli isi naqoosay
teemeneeh meqe taamoomi abitte
elle ayti-kumusam (berrakisam).
Nabiyow keenik ixxic; siinih aba
seecol galtó sin messera marê
xayni kacanih guran akke waytek.
Kaadu maqaané abbaasite numuh,
maqaanét maqaané kaah osisna,
diggah Yalli dambi-cabti-li, faato-li.

24. Hinnak a-koros Nabii Yallal
dirab ginnaasite ittaa? nabiyow
atu Yallal dirab ginnaasitinnitoy
Yalli faxaamal ku sorkocô baxa
alifak yen, Yalli deedal baysaah
(duugaah), yani (cakki) diggoysah
isi qangoorut (Qhuraan kinnuk).
Diggaluk Yalli alilwâ (seehadâ
sorkocô baxitte kinnuk) tanim
yaaxigi tu kaak ma-qellitta.

25. Yalla kinni isi naqoosak toobat
(Yallal madaara) oggoltaah,
umaaneenak qafu keenih abtam
kaadu isin abba haytaanam
yaaxigeh.

26. Kaadu yeemeneeh meqe taamoomi
abbaasite marak ken meqe
taamoomi Yalli keenik oggolaah,
keenih ossah isi muxxoh. Korosuh
tu-gactekii, gibdi digaalá-le
qhiyaamah ayró.

27. Yalli isi naqoosah rizqhi farakka
hannay baaxô bagul caddok taturak
yenen batrah. Kinnih ikkal, Yalli
rizqhik isih faxam caggudul
oobisa. Diggah Usuk isi naqoosak
adda yaaxigi, yabali.

28. Kaadu dibuk Yalla kinni qaraanak
rob oobissam ken edde yafqem
keeh kaak yobboodeeniik lakal
kaadu isi racmat (rob kinnuk)
fixiixisah isi ginól Usuk awlaytuy
faylaley isi naqoosah caagiida
dacrisa kinni.

29. Kaadu kay astootik kay Nabiinaa
kee kay dudda tascassem qaranwaa
kee baaxô ginooy, ken nammayih
addal mutuccu taamak fixiixiseemi
kaadu Usuk isih faxa waqdi
rabeeniik lakal qhiyaamah ayró
ken gaaboysuh dudda-le.

30. Kaadu sinaamey baláa kee
musiibak sin xagga haytam toh sin
gaboobi bahteemi dambittek kaadu
Yalli maggoomuk qafu siinih aba
umaaneenak.

31. Kaadu isin Yallih digaalák
tassaqqó hinniton baaxô bagul,
kaadu Yallak kalah awlaytu
mantoonuuy, cateyna manton.

32. Kaadu kay astootik kay dudda
tascassem badal qaleelá ceelak
gexa dawaaniki.

33. Yalli faxinnay caacay eyseddi
heeh, dawaanik baddi bagul lalak
asak yen. Diggah tohut Yallih
dudda tascasse astooti tan ummaan
kaxxa sabriliy faatoleh.

34. Hinnay ken (dowaanik kinnuk)
finqisak yen sutiyyat (xuumiyyat)
tet mari abe dambih sabbatah.
Kaadu Yalli maggo dambittek qafu
keenih aba.

35. Kaadu ni-inkittinaane tascasse
astooti tangadde koros taaxagay
Yallih digaalák kudmá
aallewaanaah, eleelitan rike aalle
waanam usuk aben dambii kee
koroosannul ken digaalám faxek.

36. Sinaamey tuk siinih
ontocowwimmi ittem maaluu kee
xaylooy wohuk kalah taniimik is
addunyâ manoh massamaqqaay,
Yallih xaqul galtók tanim kayrih
teetik tayseeh raqtah, Yallaa kee
kay farmoytit nummayseeh sinni
Rabbil kelta marah.

37. Kaadu kaxxa dambittee
kee qaxuma umaaneenak
yaxxeereeniih, umam keenil baaha
mara yinqibe ken tekkek qafu
keenih aba mara.

38. Kaadu sinni Rabbih seeco
oggoleeh, salat soolise maray sinni
caagid sinni fanal malah-leeh,
Nanu keenih neceemik tu yacee
mara kinnon.

39. Kaadu dulmi ken xage kaa tekkek
usun ken yudlume maral cane
gacsitaah koosita mara kinnon
caddok keenit tatre kalah Yallih
gital.

40. Kaadu umaanê galtó tet ceela canê
gacsa-le ossekalah, tokkel qafu
abeeh isee kee qaduwwi (naqboyti)
fan bicse numuh kay galtó Yallal
tan. Diggaluk Usuk dulmi-abá
makicna.

41. Kaadu kaa yudlumeeniik lakal
cane gacsite num kaa yudlume
maral toysa woo maray isi cane
gacsite elle kataatan giti mayan
digaaláh.

42. Cagalah katayyuu kee digaalá elle
tanim sinam yadlumeeh, baaxô
bagul cakki maliinoh caddok
tatra mara umaanet, woo mari
qansarissa digaalá-le qhiyaamah
ayró.

43. Kaadu sinam kaal bahta adáa kee
umaanel yisbireeh, woo marah
qafu abe num diggaluk toh fayla-
le taamoomiy faatitiyya-ley Yalli
sinam elle amriseeh, galtó-le kinni
usuk abem.
44. Kaadu Yalli tirtô gitak makkoyse
num baaheh yan umaaneh sabbatah
hebeltoh awlaytuy ise-cataah cakki
gital tirri ise haa mali Yallak sarrah
Kaadu nabiyow koros digaalá table
waqdi addunyâ gacimih giti maay
yan axcih ken abletto sinni Rabbik.

45. Kaadu nabiyow ama koros girál
xayyowsiman waqdi, mangacannah
(rammit kinnuk) meesitak boola-le
wagittoh girâ fanah wagitah ken
table conxok gexxaamah, kaadu
yeemene mari jannatti addal anuk
korosut finqak takkem yablen
waqdi, diggah fingittem qhiyaamâ
saaku sinni nafsii kee sinni buxah
mara girâ culimil finqise mara
iyyan, oobbiya diggaluk koros
qhiyaamah ayró aggiriqqe sinni
digaaláy amok keenik kate waytah
addat yanin.

46. Kaadu a koros qhiyaamah ayró
Yallih digaalák ken catta awlaytit
mali Yallak kalah, edde tanih
tan koroosannih sabbatah Yalli
makkoyse num addunyal cakki
kaa gudduysa gita maliiy, akeeral
jannat kaa gudduysa gita mali.

47. A korosey sinni Rabbih seeco
oggola kaal taamineenimil, Yallih
kabuk ayróy (qhiyaamah ayró
kinnuk) num gacsam duude waa
siinit tamaatek naharal. Woo ayró
Yalli tet baaheek wadir eleelittan
rike manton Yallih digaalák
kaadu abten dambi tangaddeenim
maduddan.
48. Koros Yallal yaamineenimil derre
cabte tet tekkek toysa nabiyow
nanu koo maruubinnino ken taama
dacrissuh gudduysiyyak sah kol
tanim matan kaadu nanu diggaluk
seehadaytuh Ni-xaquk yan niqmat
kaah neceeh tet kaa tammosna
waqdi teetit wallitaah umaané ken
xagta waqdi dambik ken gaboobi
bahteemih sabbatah, toysa diggah
seehadayti kaxxa angodda-li.

49. Qaranwaa kee baaxooy ken
nammayih addal taniimih reedá
inkih Yalli le. Ginók Yalli
isih faxam gina isih kah faxa
marah say-xayló yaceeh isih kah
faxa marah lab-xaylo yacee isi
naqoosak.

50. Hinnay kah faxa marah lab-xayloo
kee say-xayló inkih keenih yacee,
isih faxa mara maxalaytit keenik
aba, Yalli diggaluk usuk ginam
yaaxigi ginam faxam ginaamah
dudda-li.

51. Kaadu seehadayti Yalli kaâ lih
yaabam matakkaay mabicta Yalli
kaal oobise wacyi akke waytek,
hinnay Yalli reebuk derreek
kaalluk yaaba kaa akke waytek,
hinnay farmoyta (jibriil kinnuk)
ruubaah Yalli faxam Yallih idinih
wacyih kaal oobisam akke waytek.
diggah Usuk fayya-li naggaara.

52. Kaadu tonnaah kok duma sugte
ambiyal wacyi kah oobisne innah
nabiyow ama Qhuraanay Ni-
xaquk yani wacyih kol oobisne,
kitab kee iimaan kinnim aaxaguk
masuginnito nabiyow ama Qhuraan
kol oobak duma, kinnih ikkal

ama Qhuraan diifuy Ni-naqoosak
Ninnih fanna mara tirri edde hayna
kaa abne kaadu diggah atu nabiyow
massa-le gita sinaamah tascassee
(islaamaninnâ diini kinnuk).

53. Woh qaranwal tanim kee baaxól
taniimih reedá inkih-le Yallih gita
kinni. Sinaamey oobbiyooy! Siinih
meqem takku hinnay siinih umam
takku ellecaboh Caagiidá inkih
Yallâ fan gacta.



1. Caa-Miim (edde faxem Yalli
yaaxige).

2. Yalli baxxaqqa-le kitaabal xiibita
(Qhuraan kinnuk).

3. Nanu diggah Qhuraan Nabii
Mucammadal dsa Qarab
afat oobisne kaa taaxigeeniih kay
maqna cubbussaanamkeh.

4. Kaadu diggah usuk (Qhuraan
kinnuk) lawcal macfuuz addal
yan, Ni-garil naharsi ambiyal obte
kitoobak muxxo-leeh, fayyayaah
gufti taafe cikmat-le.

5. A korosey qhuraanal sin kassisnam
cabnoo, derre siinit cabak isin
iimaan kee qhuraanat derre
cabteeniih, koroosannut caddok
tature mara tekkeenimih sabbatah
(Aleey macabna).

6. Makina Nabii rubneeh naharsi
ummattal nabiyow ku-ummattak
naharal.

7. Kaadu elle anqase wayya
heen Nabiiy keenil yemeete
mayan.

8. Tokkel qandeh keenik (Makki
koros kinnuk) gibdi mara
finqisneeh, naharsi mara elle
fingisne innih ceelallo taturteh.
9. Yalli xiibitak Nabiik iyyah;
qaranwaa kee baaxó iyyi ginee
axcuk ken essertê kollay (Makki
koros kinnuk), diggaluk maysó
leeh, ixxiga-le Yalli ken gine
axcelon.

10. Yallay baaxó fidó siinih abeeh,
teetil gititte siinih hee kinni, tirri
taanaah woo gitittet raddaanaah,
diinii kee addunyâ caagiida edde
taafeenimkeh.

11. Kaadu Yallay qaraanak lee
caddol oobise kinni, tokkel rabte
baaxó teetit nuynuwwee, tonnaah
qhubuuruk nuwwuk tawqen
rabteeniik lakal.

12. Kaadu Yalla kinni qaynoota inkih
gintem ummaaniimik, kaadu
dowaanik kee lacak feertaanam
siinih abe.

13. Feertaanamih xiironwal
massowtoonuh. Tohih lakat sinni
Rabbih niqmat kassittoonuh tet
amol massowwu ittan waqdi.
Kaadu ah neh qaneh yan Rabbi
saytuniih faylaleeh, nanu tet
duudak manannino ninni caylat,
Usuk neh tet qanewaah xabbacoyse
waamal ittaanam keh.

14. Kaadu diggaluk nanu ninni Rabbi
fan gaca mara kinnino rabneek
lakal.

15. Kaadu koros Kay naqoosak
kura kaah teexege malayka kay
say-xayló iyyen waqdi. Diggah
seehadayti baxxaqqa-le angodda-li
(giddi-li).
16. Hinnak Yalli gineemik say-xayló
haysitaah, siinih lab-xaylo dooree
a-korosey?

17. Keenik numukteyna Yallah
ceelalloh yeexegen sayyól ayti-
kumusan waqdi fooci kaak
dattoowaah, rookitak usuk naqabuh
miidima.

18. Bilat yeyneben say-xaylóy isi wayto
baxxaqqa hee wayta Yallal mannal
kelsaanaah?

19. Kaadu a-koros malaykay Yallih
naqoosah tani sayyó abte, ken ginót
maay sugen Yalli ken gine waqdi?
Ken sumaq ankuttubeleeh, wohul
esserime-lon akeeral.

20. Yalli faxeemî kal ken aqbaduk
manannino itte koros. Yalli keenil
gacisak iyyah; “wohut ixxigah
loonum malon, usun kalah
iyyaanam malon dirab yaceenim
akkewayteķ”.

21. Hinnak Qhuraan kitaabak naharal
usun elle taamitaanah yaxxibixxen
kitab keenih maay necee.

22. Hinnay diggah ni-abbobti luk
sugteh tan diinil ken geyneeh,
diggah nanu ken raatittel gennaah
ken diinil ken katayna iyyen.

23. Kaadu nabiyow tonnaah kok
naharat meesiisé maruubinnino
magaalâ marah tet hatkoytiitiy
niqmatat batritte diggah nanu ni-
abbobti diinil geyneeh, diggah
nanu ken raatittel gennaah ken
kataynam akke waytek iyyen.
24. Naharsi ambiya ken cine marak
kah itte innah sin abbobti elle
geyten gitak tirtoh yayse gita siinih
baahak ken katattaanaa? Iyye
Nabii kaa cine marak. Diggaluk
isin edde rubsummu itteenim inkih
nengeddeeh, kaal koroositneh
iyyen.

25. Tokkel nanu dirabboyse mara
keenik digaalleh, tohul dirabboyse
marih ellecabo kah tekke inna
wagitey nabiyow.

26. Kassis nabiyow Nabii Ibraahim isi
abbaa kee isi marak anu diggaluk
isin Yallak kalah taqbudeenimik
saytuniyoh iyye waqdi.

27. Kinnih immay yoo gine Rabbi
diggah usuk tirri yoo heele massa-
le gital.

28. Kaadu Nabii Ibraahim “laa ilaaha
illallâ” qangará waarta qangará
tet abe isi raddih (kay durriyyat
kinnuk) Yalla fan yaduure mara
yakkeenim keh koroosannuk.

29. Wonna hinnay nabiyow a-maraa
(makki koros kinnuk) kee ken
abbobti hatkiseh Anu addunyal,
qhuraan kee baxxaqqa iyya
farmoytay diini keenih baxxaqqa
haa keenih xikki iyyam fan.

30. Kaadu cakki (Qhuraan kinnuk)
keenih yemeete waqdi, ah baabaay
nanu diggaluk kaa nengeddeeh,
kaal koroositneh iyyen.
31. Kaadu a-Qhuraan namma
magaalak magaalak teynal yan
kaxxa numul macah oobeweeh
iyyen.

32. Ku Rabbih racmat, usun
kuraanaa? nanu ken fanal addunyâ
manol ken quusi kurrehik, kaadu
garu keenik gari amol fayya
hayne rankookah (darajatah)
gari garu keenik taamah haysitâ
gideh, kaadu nabiyow usun
kobxisaanamak ku rabbih racmat
aysuk raaqa.

33. Sinam inki ummatta akke wannay
koroosannul, Yallal koroosita marih
qarwah amô tabsittee (amooliititee)
kee elle yawqen darooga (magaar)
qado lakqok keenih abak nen.

34. Kaadu ken qarwah afoofii kee elle
keltan qaraakiy (kaqaadid) qado
lakqók keenih abak nen.

35. Kaadu wohim (amô tabsitteey,
....-..) dahabak keenih abak
neneeh, wohim inkih tu-hinna
addunyâ manoh midir (duyyê) kee
ruftô baxá akkewaytek, akeerâ
niqmat (jannat kinnuk) ku-Rabbih
garil cagalah Yallak meesitá marih
iimi (moominiin kinnuk).

36. Yallih Dikrit (Qhuraanat) derre
cabe numut kaak baxsime waa
sheetan kaat naxee, tokkel usuk kay
wakliitay kaak baxsime waa kinni.

37. Kaadu usun (sheetoona kinnuk)
diggah ken (Qhuraanat derre
cabta koros kinnuk) waasaanah
cakki gitak kaadu diggah usun
(Qhuraanat derre cabta koros
kinnuk) tirri iyye mara sinni
yakkalen.

38. Qhiyaamah ayró Qhuraanat derre
cabak suge korosti Nee fan xikki
iyya waqdi isi kataysak iyyah;
maganey yoo kee ku-fanat ayrô
mawqaa kee ayrô korma ittak-le
xexxar (baxxoh) suginnay, atu yoh
manxu uma wakliita tekke Yallih
diinik yoo makkosse waqdi.

39. A saaku (qhiyaamah ayró kinnuk)
tu-siinih maxiqta siinit takke
digaalál tangaleenim addunyal
koroositteenimih sabbatah,
diggah sin kee sin kataysis
(sheetoona kinnuk) asaaku digaalál
tangaleenih.

40. Atu nabiyow ayti-maleela (cakki
maabbak Yalli ayti kak alfe mara
kinnuk) taysabbem duddaa?
Hinnay inti-maleelaa (cakki
mabuluk Yalli inti kak alfeh yan
mara kinnuk) kee baxxaqqa iyye
makkootiyyih addat yan mara
tirri haytam duddaa?ken tirto kol
matan cagalah kol tanim diini ken
guddussaamâ kal.

41. Tokkel nabiyow ken (makki koros
kinnuk) digaallák naharal akeera
fan koo tatrusne nee tekkekii, toysa
diggah cane keenil gacsennooh ken
digaalenno akeeral.

42. Hinnay addunyal digaalák ken kah
xagnisnem koo aybullee akkenno
ku- manol, toysa Nanu diggaluk
ken digaallam dudnah.
43. Nabiyow wacyih kol oobisne
Qhuraan ibbixaay diggi hayis,
diggah atu massa-le gitih bagul
tantok.

44. Kaadu diggah a Qhuraan koo kee
ku marah massakaxxa (sharafa),
kaadu sarrah esserimetton kaal
abten taamak.

45. Kaadu nabiyow kok naharat rubne
Ni-farmoytit kataate mara esser,
Yallak kalah yaqbuden yallitteeta
abnem keh.

46. Yalli nummah xiibitak iyyah;
Muusa Ni-aayoota (astootil) luk
kaa rubne firqawnaa kee kay kaxxa
maritteh fan.tokkel Nabii Muusa
anu diggah ginô Rabbih farmoyta
kinniyo iyye.

47. Tokkel Ni astooti luk keenil
yemeete waqdi, usun too waqdi
teetil yusuuleenih angasah.

48. Kaadu ken (firqawnaa kee kay kaxxa
maritte kinnuk) naybullee astá
matan is teetik tookome asták nabuk
raqteh akke waytek kaadu addunyal
maggo digaaloolih ken digaalle
koroosannuk yaduureenî gidah.

49. Kaadu Nabii Muusak iyyeenih kee
a baab-abeynaw ku- Rabbi neh
kallac a- digaalá nek kalaamah ku-
garil-le xagnal, diggah nanu tirri
axcennok (aaminennok}”.

50. Tokkel Nanu (Yalla kinnuk) digaalá
keenik kalle waqdi Nabii Muusâ
dooqat, usun too waqdi xagna
makaanaah mayaaminan.
51. Firqawni isi marih addal seeceh,
yi maraw masri reeda mayyuu?
Kaadu a-weeqaytitte yi-qarwak
guba magexxaa? Matablaanaa yi-
nabnaa kee yi-cayla? Ķeenik iyye.

52. Hinnak anu maysaa a-bureynay
(kak iyyem Nabii Muusa) iyyam
baxxaqise sinnik? Iyye firqawni.

53. Dahabak tan sookoytitte (gabâ
biriita) macah kaal (Muusa kinnuk)
qiddiime wayteeh, hinnak malayka
xibbaanah anuk macah kaâ luk
amaate wayteeh?

54. Tokkel firqawni isi marak
kas bursuteh yussuqunxeeh,
kaa oggoleeniih Nabii Muusa
dirabboyseenih, diggah usun Yallih
amrih oggoluk yewqe marah sugen.

55. Tokkel Ni-amrih cinaa kee Nabii
Muusâ dirabboysiyyal Nee
naqabboysen waqdi, ken digaalleeh
inkih badat ken xuumusne
(nunxuqsusne).

56. Tokkel ken lakal yamaate marak
ken taamáh innah tan taamá
taamitah yan marak yookome mara
ken abne digaalâ cakkisitiyyal.
kaadu wadirsi maray ken lakal
yamaate kas elle geya mara ken
abne.

57. Maryam-baxi (Nabii Qiisa kinnuk)
Qhuraanal cussuumeeh, Makki
koros yallak kalah taniimil ceelallo
kaak toogore waqdi, too waqdi
ku-mari wexxeqqi iyyeeh, kaxxam
yusuule wallê gexxaamah.
58. Kaadu nabiyow makki koros
ni-yallittey nanu naqbude tayse
innaa, hinnak Qiisay le-mari
yaqbude yayseeh itte? Amá ceelallo
giddik sa koh kah yoogoreenim
malon nabiyow, wonna hinnay
usun deedalal sinam giddiyaah
keemaarisa mara kinnon.

59, Qiisa usuk Yalla hinnaay, yallih
baxa hinna naqasuy kah nemqe
akke waytek (nubuwwannul) kaadu
israa-iil xayloh Yallih dudda elle
geyan ceelalloo kee astá kaa abne.

60. Kaadu faxinninoy baaxol haak nen
sin aftok malaykay ittal ciggilta.

61. Kaadu Nabii Qiisa Qhiyaamah
ayrók naharat qaraanak abah
yan oobiyyi qhiyaamâ soolo
xayyowteemih astá, toysa teetit ma
agay-waagitinaay (ma-shakkitina)
Nabii Mucammadow yoo kataata
keenik ixxic; tirtó gital, ah
islaamaninnâ diinih gitay massah
yaniy makó sinni iyye Yalli.

62. Kaadu sheetan sin waase waay
Yallih diinik, usuk diggaluk
sinaamey siinik yimixxigeh yan
qaduwwiy qadaawat kak baxxaqqa
iyye kinni.

63. Nabii Qiisa israa-iil xayloh
baxxaqqooqi-le astootii kee
madqooqi luk yemeete waqdi,
diggaluk nubuwwannu luk siinih
emeeteeh, sitta elle waytaanamak
tu- siinih baxxaqisuh emeetek,
Tohul Yallak meesitaay, yi-amri
oggola keenik iyye.
64. Diggaluk Yalli, usuk yi-Rabbiiy sin
Rabbi kinnik kaa inkittoysaay Kaa
uqbuda, ah islaamaninnâ diinih
gitay massah yaniy makó sinni
keenik iyye Nabii Qiisa.

65. Edde luk Nabii Qiisâ caagidil
buttaati (yahuud kee nasaara
kinnuk) sittin fanal sitta wayteh,
tokkel sinni nafsi yudlumeh yan
marah (koros kinnuk) finqaa kee
baati tan digaalá kak qansaru-le
qhiyaamah ayró.

66. Nabii Qiisâ caagidil sitta waa mari
qhiyaamah ayró usun aaxige kalah
garcik keenit tamaateemik sah
qambaalaanam maay- lon? malon.

67. Kataysis woo ayró (qhiyaamah
ayró kinnuk) gari keenik garuh
naqboytiiti, yallak-meesita mara
akke waytek.

68. Yalli isik meesitak suge marak
(moominiin kinnuk) iyyah, Yi-
naqoosay asaaku (qhiyaamah ayró
kinnuk) sin amol meesi matanaay,
isin siinik taturteemih rookita mara
hinniton.

69. Toh Ni-Qhuraanih aayootal
yeemeneeh, ken farmoytit keenih
luk temeete diinil taamite mara
muslimiinih anuk.

70. Sin kee sin agabu wallittak
konnabá luk Jannat cula keenik
iyyan.

71. Dahabak tan kooraarii kee kaaqon
(kobbaayitte) keenit meksimta,
kaadu kay addal nafsitte faxxaah,
intiita edde wagartaah, ruffu
edde ittam tan yakmeeniih
yaaqubeenimik, isin kay addal
waarak.

72. Kaadu a-jannat Yalli kaa sin
nagarsiiseh addunyal abak
sugten meqe-taamáh sabbatah isi
muxxooy isi racmatah sin galtó kaa
abe (Jannat kinnuk).

73. Kay addal maggo caxâ mixuy
maggo afah yaniy kak takmeeni
liton.

74. Diggah umeynit (koros kinnuk)
jahannam giráh digaalát waarta.

75. Digaalá keenik masalacsimtaay,
maxabbacowta usun tet addal
Yallih racmattak yobboode marah
anuk.

76. Kaadu nanu keenit abne digaalát
ken madluminninoy usun sinni
nafsi Yadlume marah sugen, Yallat
agleyta haak sugeenimih sabbatah.

77. A Koros Jahannam girah addal
anuk Maalikow (Jahannam girá
dacrissah tan Malaykak abbah
yan Malaykattu kinnuk) axcuk
secta, Maalikow ku-Rabbi nee
qiday a-digaalák naffaafuh iyyen.
Maalik diggaluk isin tet addal
waarettoonuuh, matawqaanaay
marabtan keenik iyye.

78. Yalli xiibitak iyyeh; nımmah cakki
diini siinih bahneh, kinnih immay
siinik maggo mari cakki diini
niqba mara.
79. Hinnak a-koros sinni uma-
malá yeggereereqeenii Nabii
tukkalootuh, tokkel nanu ninni
malá neggereereqeh Nabii catnuh
ken bayisnuh.

80. Hinnak koros diggah nanu ken
sirrii kee ken garay aabbe waynam
takkalee? yeey naabbeh, Ni-
farmoytit (Malayka kinnuk) keenil
luk tan usun iyyaanaah, abaanam
keenik taktubuh.

81. Ixxic; nabiyow ama korosuk,

Yalli baxa aallinnay aallewaâ kal,
anu woo baxa yaqbude marak
naharsittu akkuk-en.

82. Qaranwaa kee baaxô Rabbiiy,
Qarshi Rabbi saytunnooweh koros
kaa edde weelossu haytaamak.

83. Toysa nabiyow ama koros baatilit
giirisoonay digiroonay ken ixxic
addunyal, digaaláh kah xagnisimen
ken ayrót ongoorowwu iyyaanam
fan.

84. Yalla kinni qaraanaay, baaxol inkih
qibaadá cakkķkisittam. Kaadu Usuk
naggaaraay yaaxigi, Kaak qellittam
matan.

85. Kaadu Yallay maggo barkat kee
kayriley- nabna-le. Qaranwaa
kee baaxooy ken nammayih
fanal taniimih reeda-lem. Kaadu
qhiyaamâ waktih (uddurih)
ixxiga kay garil taniih, Kaa fan
gacsimetton sinaamey rabteeniik
lakal.
86. Kaadu Yallak kalah uqbuddu
haanam catoh (shafaaqattah)
numuh xiqtam mali, Yallih
inkittinaanee kee Nabii
Mucammad Yallih farmoyta
kinniimil nummah sumaaqite mara
akke waytek, kaadu usun nummah
kah sumaaqiteeniih yeelemeenim
cakki kinnim yaaxigeenih.

87. Kaadu nabiyow a-koros sin kee isin
taqbudeenim iyyi ginee axcuk ken
essertek, inkih Yalli nee gine axce-
lon. Toysa Yallih qibaadak mannal
makkootaanaah agleyta Kaat
haanamal?

88. Nabii Mucammad ġzsase io
isi marak isi Rabbil weqgsitak,
yi Rabbow diggah a mari ku-
inkittinaanee kee yi-rubsumiyyal
yaamine mara hinna iyye.

89. Toysa derre keenit cabaay,
kol baaheenimik qafu keenih
abaay, nagayna keenik ixxic
nabiyow, tokkel digaalák keenil
bahnuwaynam sarrah aaxige-lon
koroositeenimih sabbatah.


1. Caa-Miim- (edde faxem Yalli
yaaxige).

2. Yalli baxxaqqa-le kitaabal xiibiteh
(Qhuraan kinnuk).

3. Diggah Nanu kaa oobisneh
barkat-le barat (leylatul kadri bar),
diggah Nanu meesiisá (kadisa)
kinninoomul (Qhuraanal).

4. Woo barih (leylatil kadri baray
ramadaan barittek barak teynat
geytima kinnuk) addat ummaan
caagidiy karriqqa-le meklima.

5. Tamah Ni-xaquuk yan caagidi,
diggah Nanu farmoytit ruubá
kinnino.

6. Tamah ku-Rabbik xuwaawa
nabiyow, diggah usuk yaabbi,
yaaxigi.

7. Qaranwaa kee baaxooy, ken
nammayih fanal taniimih Rabbi
kinni nummah yasmite mara
tekkeenik.

8. Yallak sah cakkil yaqbuden Yalli
mayan Usuk yaynuwweeh qidaah
sin Rabbiiy, siinik naharsi abbobtih
Rabbi kinnik kaa inkittoysaay kaa
uqbuda sinaamey.

9. Tonna hinnay usun (koros kinnuk)
cakkik agay-waagah addat anuk
digran.

10. Toysa keenih qambal nabiyow
qaran qeltu (qellu) sinni qer
baahuwaa saaku.

11. Woo qer sinam buulaah, tah
qansarissa digaalá keenik iyyan.

12. Ni-Rabbow digaalá nek kal, diggah
nanu aaminenno digaalá nek kaltek
iyyan.

13. Yallih digaalá keenil obtek wadir
kassit anninnal keenih yakkeeh
nummah baxxaqqa iyya farmoytay
(Nabii Mucammad åz;afeio
kinnuk) baxxaqqa iyya diinil
rubsume keenih amaatuk.

14. Tohuk wadir derre kaat cabeeniih
(koros kinnuk), usuk farmoyta
hinna seehada barisse cabulikkal
kaak iyyen.

15. Diggaluk Nanu digaalá dagooh
gide fayya siinik heenno
immay, diggah isin edde sugten
koroosannuh aduuretton.

16. Nabiyow kassis koros inkih kaxxa
digaaláh edde digaallu waynaah,
diggah nanu cane keenil edde
gacisnu wayna ayró. (qhħiyaamah
ayró kinnuk).

17. Nummah keenik (Makki koros
kinnuk) duma firqawnaa kee
firqawni mara niqiyyireeh
massakaxxa-le farmoyti keenih
yemeete (Nabii Muusa kinnuk).
18. Nabii Muusa Yallih naqoosa yol
tabisa diggah anu siinih amaanat-le
farmoyta kinniyok keenik iyye.

19. Kaadu Yallal makaxxa-mariinitina,
diggaluk anu baxxaqqa-le sumaq
siinih baaheyyo kay farmoyta
kinniyoomuh.

20. Kaadu anu diggaluk yi-Rabbiiy sin-
Rabbi kinni Rabbi eleelita xeetit
yoo qiddaanamak.

21. Kaadu yoo nummayse wayteenik,
toysa anay yoo ixxicaay, adá yoo
abtaanamak yok exxeera.

22. Tokkel Nabii Muusa isi Rabbih
seeceh firqawnaa kee firqawni
mara kaa dirabbosse waqdi, diggah
a-mari uma maray Yallal koroosite
axcuk.

23. Toysa Muusaw yi-naqoosak koo
nummayse mara barat kuulus,
diggah firqawnaa kee firqawni mari
sin katayeloonuk kaak iyye Yalli.

24. Kaadu bad baxsimit edde cab
saayah anuk, diggah usun macaxuy
badat yanxuqsumuwaa kinnoonuk
kaak iyye Yalli.

25. Makinam cabeeniih firqawnaa
kee firqawni mari busaatin kee
daroorik badat finqiteeniik lakal,

26. Kaadu usun buqreeraa kee meqé
aroocak makinam cabeeniih,

27. Kaadu niqmatittey ruffu edde
axcuk sugeenik makinam caben.

28. Tonnaah, aki-mara tet (niqmatitte
kinnuk) nagarsisne (israa-iil xaylo
kinnuk).
29. Tokkel qaran kee baaxó keenih
(firqawnaa kee firqawni mara
kinnuk) maweeqinnaay, digaalák
mohlá kah yeceen mara makkon.

30. Yalli nummah xiibiteh israa-iil
xaylo rammissah tan digaalák ken
naggoyseemil.

31. Yalli Firqawni keenit abak suge
digaalák ken cateh. Diggaluk usuk
(firqawna kinnuk) jabbiiriy nacrur
sinniy kaxxa-mariinoh caddok
taturleelat yanik suge.

32. Yalli nummah xiibiteh israa-iil
xaylo ken waktih marak aaxaguk
ken doorre axcuk.

33. Kaadu keenih neceeh astootik
baxxaqqa- le aqayyaare edde tanim
Nabii Muusâ gabal.

34. Diggaluk nabiyow a-mari (Makki
koros kinnuk) iyyah;

35. Rabi mayan addunyal abne
naharsi raba akke waytek, kaadu
nanu rabneek lakal ugsuma mara
hinnino qhiyaamah ayró.

36. Toysa Mucammadow koo kee kol
yeemene mara ni-abbobtiy rabte
baahay, ittaanamal numma-le mara
tekkeenik iyyan.

37. Caylah usun (Makki koros kinnuk)
yayseeni innaa? hinnay Tubbaq
maraa kee keenik naharat suge
mari yaysee? ken finqisnehik
diggah usun umá marah
sugeenimih sabbatah.
38. Qaranwaa kee baaxooy, ken
nammayih fanal tanim digirih ma-
gininnino iyye Yalli.

39. Ken nammay (qaranwaa kee baaxó
kinnuk) ma-gininnino cakkil
ken ginnem akke waytek, kinnih
immay keenik (koros kinnuk)
maggo mari woh mayaaxiga.

40. Diggah meklah ayró (Qhiyaamah
ayró kinnuk) inkih keenik xagni
ayró.

41. Woh xayni-xaynah tu-xiqewaah,
kataysa-kataysah tu-xiqewaa
ayroóy, usun ken cattam malon.

42. Yalli kah racmate num akke
waytek (moomintu kinnuk),
diggaluk yalli mayso-li, xuwaw-li.

43. Diggah Zaqhqhuum deqsitta caxáy
Jahannamak addak tawqe,

44. Tet mexexi kaxxa-dambi-li (korosta
kinnuk) maaqó.

45. Eelisen (diyaayisen) nacaasih innah
ken (koros kinnuk) bagul faca
(goomaaxa),

46. Niqna kak caddok taturte leeh
faciyyih innah faca ken bagul.

47. A-kaxxa dambiliy umeynah yani
ibbixaay, hirriigisak kaa beya
jaciim deqsitta girák gudê fan,
iyyan malaykak.

48. Tohuk wadir amok kaal caxa niqná
kak caddok taturte leeh digaalá.

49. Tammos tama digaalá, diggaluk atu
mayso-le konnaba-li kinnitok kaak
iyyan anqasah.
50. Diggaluk tamah agay-waaga kak
luk sugten digaalák, tammoysa tet
asaaku keenik iyyan.

51. Diggaluk Yallak meesita mari
saayah (amaanah) yan aracal yanin,

52. Jannootaa kee daroorih addal
yanin,

53. Sarak ‘Sundus’ deqsita cariiriy
xabcinii kee ‘Istabraqh’ deqsita
cariiriy gibdi saritan sittâ fan
afkanuk,

54. Tonnaah kaadu Jannatti agabuy
‘curral-qeyni’ deqsita keenih
rihmisne,

55. Kay addal caxâ mixuk kulli qaynat
esseritan keenik yaggiriqqeeh
yanbaxeemih meesik amaanah
anuk (saayah anuk).

56. Jannat addal raba ma-tammoysan
(Yallak meesitta moominiin
kinnuk) naharsi rabay addunyal
tammoyseeni akke waytek. Kaadu
Yalli Jaciim deqsitta giráh digaalák
ken catah.

57. Woo mattaccoo ku-Rabbi-le qaxak
keenih kaxxa muxxo kinni, woo
niqmat usuk kaxxa affaafa.

58. Toysa cagalah nabiyow ku- afay
Qarab-af kinnit kaa (Qhuraan
kinnuk) xabbacosne usun (koros
kinnuk) kassitaah, yaamineeh
umaanek waasima mara yakkeenî
gidah.

59. Toysa nabiyow ken finqa qambal,
diggah usun ku-finqa qambaala
mara kinnoonuk.


1. Caa-Miim- (edde faxem Yalli
yaaxige).

2. A Qhuraanih oobiyyi Yallay
mayso-ley naggaarah yanih kabuk
yekke.

3. Diggah qaranwaa kee baaxô
ginooy, ken nammayih addal
ginoonak taniimit yeemene marah
Yallih nabnaa kee dudda tascasse
astooti tan.

4. Kaadu sinaamey Yalli siinit abe
ginoo kee mutuccu ittaamat
abeh yan ginoo kee fixiixisiyyat
yaamineeh yasmite marah Yallaa
kee Yallih diinih nabna tascasse
astooti tan.

5. Kaadu bar kee laqó sittal abtah tan
ciggiiliyyaa kee Yalli qaraanak
oobiseh yaniimit roobuk baaxó
kaat yaynuwwuh is qabaarah
rabteeh kafteek lakal kaadu kulli
kabuk caacayat abah yan Koran-
korsiyyat astooti tan kas-le maray
kas-kassoowah.

6. Tamah Yallih astootiy nummah
kol nakriyeeh koh warisna
nabiyow, tokkel Yallaa kee Yallih
yaabaay kay astootik lakal elle
yaamineenim mayaabaay? Wohul
aamine weenik.
7. Ummaan kaxxa dirablih maggo
dambilih finqi yan.

8. Yallih kitaabih aayoota kaal
ankirriyimah yaabbeeh, tohuk lakat
kaxxa-mariinitak koroosannul
amo-ayxeeruk raaqa tet aabbewaah
innah, toysa nabiyow Jahannam
giráh digaaláy kaa qansarissal kaa
ayti-kumus.

9. Kaadu ama maggo dambi-li Ni-
qhuraanih aayootak-tu yeexege
waqdi anqasah tet haysite. Too
mari ken rammissa digaalá-
lon qhiyaamah ayró Qhuraanal
anqaseenimih sabbatah.

10. Keenik (Qhuraanal anqassa koros
kinnuk) foocal jahannam yaniih,
maaluu kee xaylok yeddereenim
tu-keenih maxiqta kaadu Yallak
kalah aqbaduk sugen yallitte Yallih
digaalák keenih xiqtam maliiy,
usun kaxxa digaalá-lon.

11. Nabiyow ama kol oobisne Qhuraan
makot gexok tirtó kinni. sinni
Rabbih aayootal koroositeeh,
yengedde mari qansaru-le digaaláy
lafet-le-lon qhiyaamah ayró.

12. Yalla kinni bad siinih qanteeh
xabbacossem kay amrih dawaanik
elle gexuuy, kay rizqhi elle
gurrusuttoonu kaadu isin wohul
kaa faatittoonu.

13. Kaadu qaranwaa kee baaxol tanim
siinih qaneeh xabbacoyseh, woo
niqmoota inkih kaak anuk. Diggah
tohut Yallih inkittinaane tascasse
astooti tan cubbusah yan marah.
14. Ixxic Nabiyow yeemeneh yan
marak; Yallih galtó qaagite
sinniih, Yallih digaalák meesite
sinni mari siinil baaham keenih
caba, sinam (koros kinnuk)
umaanék abak sugteemil Yalli isih
ken galatuh.

15. Meqe taamá abe num isi nafsih
sabbatah abaah, uma taamá abe
num isi nafsik-tu kala, sinaamey
sarra sinni Rabbi fan gacsimetton
qhiyaamah ayró.

16. Yalli nummah xiibiteh israa-iil
xayloh kitab (tawraat kinnuk)kee
ixxigay sinam fan edde meklaanaa
kee nubuwwat keenih necee axcuk.
Kaadu meqe rizqhiy calaalik yani
keenih neceeh, ken waktih marak
ken muxxusneh axcuk xiibite.

17. Kaadu diinik calaalii kee caraamu
baxxaqqa keenih hayta madqooqi
keenih (israa-iil xaylo kinnuk)
necee. Sitta mawannon ixxiga
keenih temeeteek lakal akke
waytek Nabii Mucammadah lon
kuuxewaynaanay ken fanal yanih
sabbatah. Diggah nabiyow ku-
Rabbi ken fan meklele Qhiyaamah
ayró sitta elle waak sugeenimil.

18. Tohuk lakat Nabiyow diini caagidik
baxxaqqa-le gitih bagul koo hayne,
tokkel kaa katayaay cakki aaxige
sinni marih (koros kinnuk) kalbi-
fayxi makataatin.
19. Diggah usun Nabiyow Yallak
tu-koh maxiqan. Kaadu diggah
daalimiinik gari keenik gari awlah
yaniih, Yalli isik meesita marih
awlaytuh yan.

20. Nabiyow a-Qhuraanay kol oobisne
sinaamah sorkocobbaxi intiitaay,
tirtooy, xuwaw kinni, yaamineeh
yasmite marah.

21. Hinnay umaaneená abe mari,
yeemeneeh maqaaneená
abbaasite marih innah massa ken
abnuwaynam yakkaleenii keenik
manóo kee rabal, manxu umá
meklaay usun abaanam moomintuu
kee korosta massoysan waqdi.

22. Kaadu Yalli qaranwaa kee baaxó
cakkil gine, ummaan nafsi abitti
heemil galtimâ gidih akeeral usun
andullume kal.

23. Isi kalbi-fayxi isi Yallah haysite
numuy ixxiga luk Yalli gitak
makkoyseeh maabbaa kee lubbi
kak alfeeh kaadu intik mabla kak
alfe numih caalat yoh warisey
Nabiyow. Tokkel iyyi tirri kaa haah
Yalli kaa makkoyseek lakal, (tirri
kaa haytam matan). kee sinaamey
makassittaanaa? Yalli woh kak abe
num way tirri axcewaam!

24. Koros itteh manó matan elle nan
addunyâ manó akke waytek, gari
nek rabaah gari nek yaabukeeh
nuwwah, wakti nel aba tatriyyak
sah nee qiddam matan iyyen. Usun
wohut ixxigah loonum malon, usun
tû-bagul ma yanin yakkaleenih
ikkal iyye Yalli.

25. Kaadu Ni-aayoota (Qhuraan
kinnuk) baxxaqqaluk keenil
tankirriyime waqdi, ken tû-haysit
tu-hinna, nabbobtiy rabte baaha
iyyaanam akke waytek, ittaanamal
numma-le mara tekkeenik.

26. Nabiyow keenik ixxic; sin
taynuwweeh sarra sin qiddam
Yalla. Tohuk Lakal qhiyaamah
ayró sin gaabossam Ķaa kinni woh
agay-waaga aalle kal. Kinnih ikkal
maggo mari mayaaxiga Yallih
dudda.

27. Qaranwaa kee baaxô reedá
Yalli-le, qħiyaama solta ayró
Yallih inkittinaanee kee Yalli isi
farmoytal oobiseh yan aayoota
yangadde mari (koros kinnuk)
kasaaritaah finqitah too ayró.

28. Kaadu Nabiyow qhiyaamah ayró
ummootak kulli ummat guluubah
anuk ken table, kulli ummat-le
kitab (tet taamoomi elle tunkuttube
kitab kinnuk) fan secsimta, ta-ayró
abak suggu itteenimil galtimetton
(maqaané tekkek hinnay umaané
tekkek) keenik iyya Yalli.

29. Ah Ni-kitaabay cakkil siinil
sumaaqita, diggah Nanu Ni-
malayka amrisak sugne isin
abak suggu itteenim siinik
yaktubeenimil.
30. Tokkel yeemeneeh meqe taamoomi
abe marah tu-gactek, ken Rabbi isi
jannat ken culsa isi racmatah woo
culim usuk baxxaqqa-le affaafa
(limaya).

31. Kaadu koroosite marah tu-gactek,
Yi-aayoota siinil ankirriyimak
masuginnaa addunyal? keenik iyya
Yalli, tokkel tet ankacissanaah
teetil taamineenimik kaxxa
mariinitteeniih uma maray
koroositeh iyyah sugten.

32. Diggah Yalli Qhiyaamah ayró
magooqak sinam ugusu waamah
hee xagni nummaay, Qhiyaamá
akkelem agay waaga mali siinik
iyyan waqdi, Qhiyaamá kinnim
manaaxiga is takku waytam
manakkala, akkal akke waytek
kaadu nanu asmatah tet nuimmaysa
mara hinnino ittan.

33. Akeeral keenih (koros kinnuk)
tumbullee, addunyal abak sugen
uma taamoomi kaadu keenil obteeh
maro keenit hayte Yallih digaaláy
elle anqasak sugeeni.

34. Kaadu Yalli korosuk iyyah; a
saaku jahannam giráh digaalál
sin cabnaah tanoonay sin inna,
addunyal Yooy sin Rabbi kinnih
iyyal taamineeniih sin ayróh
angaaraw nummassaanam kah
cinten innah kaadu orbeyná siinik
jahannam giraáy, isin sin cata mara
manton Yallih digaalák.
35. Ama digaalá sin kah geytem
diggah isin Yallih aayoota anqasah
haysitteeniih, addunyâ manó
sin duquurusseemih sabbata.
Asaaku girák ken tayyaaqeeh ken
sahittaah, addunyah ken gacissaah
toobat keenik oggoltam matan.

36. Faylá Yalli-le, qaranwâ Rabbiiy,
baaxô Rabbi, ginnimmi itteemih
Rabbi kinni.

37. Kaadu Yalli qaranwaa kee baaxól
kaxxiina-le, usuk mayso-li,
naggaara.

1. Caa-Miim (edde faxem Yalli
yaaxige).

2. A kitaabih oobiyyi Yallay mayso-
ley naggaarah yanik yekke.
(Qhuraan kinnuk).

3. Qaranwaa kee baaxooy
ken nammayih fanat tanim
magininnino cakkii kee
muggaqsimeh yan waktih
(udduruh) akkewaytek. Kaadu
koroosite mari ken akak
meesiiseenimit (takkaawiseenimit)
derre cabe.

4. Nabiyow keenik ixxic: (Akorosuk)
yoh warisay Yallak kalah
taqbudeenim, baaxok gineenim yoo
uybulluyay, hinnak usun qaranwâ
ginot gabah-agle maay lon?
Qhuraanak naharat Yallih xaquk
oobe kitab yoh baahay, hinnay
dumi qilmik raqte raatittey ah-
nummassa yoh baahay? Numma-le
mara tekkeenik.

5. Hoxah iyyi gacaah Yallak kalah
Qhiyaamah ayrô fan tu-keenil
gacsewayta Yallitte yaqbude
marak, usun ken qibaadak garcit
anuk?
6. Kaadu sinam gaabowsimta
waqdi (Qhiyaamah ayró kinnuk)
naqboytitte keenik yakkeeniih,
keenih abak sugen qibaada keenik
yangaddeenih (ken Yallitte).

7. Nastootiy baxxaqqa-le keenil
tankirriyime waqdi, koroosite mari
qhuraanak iyyeh keenih yemeete
waqdi ah baxxaqqa-le baaba.

8. Hinnak Nabii diraabah
kaa(Qhuraan kinnuk) ginnaasiteh
iyyaanaa? Ķeenik ixxic nabiyow;
Yallal diraabah kaa ginnaasiteyoo
tekkek, Yallak tu yoh maxiqtan
wohul yoo digaalam faxek. Usuk
(Yalli) ixxigah siinik edde yayseh
isin edde giirissaanah taniinimit.yoo
kee sin fan sumaaqah Yalli duudah,
kaadu usuk dambi cabti-li xuwaw-li.

9. Ixxic nabiyow anu farmoytiitik
naharsi num makkiyo.Yalli yok
abuwaam maaxigaay siinik
abuwaam maaxiga addunyal,
anu katayam mayyu sin edde
amrisaamal wacyih Yalli yol
oobisem akke waytek. Kaadu anu
kalah yan num hinniyo, baxxaqqa-le
meesiise (takkaawise) akke waytek.

10. Ixxic nabiyow korosuk yoh warisay
a qhuraan Yallih xaquk yen kaa
tekkeeh, isin kaal koroositteeniih,
israa-iil xaylok sumaaqite num
ta Qhuraanih innah taniimil
sumaaqiteeh kaa nummayseeh isin
woh kaxxa- mariinoh tengeddeenik
sin cal manna akkelee?, Diggah Yalli
tirri mahaa daalimiinih yan mara.
11. Kaadu koroosite mari nummayse
marak iyyeh a qhuraan meqem
akkinnay kaa nek aakamuk
manannon, kaadu kaal tirri
axceween waqdi ah raage diraaba
(almumma) axce-lon.

12. Kaak naharat yan Nabii Muusâ
kitaabay miraacinnuu kee
nacrooruh oobe kinni kaa kataate
marah (israa-iil xaylo kinnuk)
kaadu ah qhuraan kitaabay
qarab afat oobey kaak duma
obte kitooba nummaysa umeynit
meesiisuh, meqeynit aytikumusuh.
(berrakisuh).

13. Diggah ni Rabbi Yalla iyyeeh,
wohuk lakal iimaan bagul yeedee
mari, foocal taniimih meesi
maloonuuy kaadu usun wadir
raqteemil rooká malon.

14. Woh jannatti maray kay addal
waara, addunyal abak sugen meqe
taamoomih galtoh.

15. Seehadaytu farrinneh isi xaleynah
yamqeemil, kay ina gibdaabinal
kaa tussukuqqeeh, gibdal kaa
xalte, kay iná kaa bagut quuktem
kee kaa mullasseemih fan soddom
alsa yakke. kas kee kuwwat kaak
duudaah Furrayniino dudduuy
morootom karma guffu haa waqdi,
ku-niqmatay yoo kee yi -xaleynah
tecee faatitam yol bicis yi Rabbow,
kaadu atu kicinto meqe taama
abam yol bicisaay yi-samad yoh
eymeq iyye.diggaluk anu koo fan
gaceeh anu diggah muslimiinik
numuk teyna kinniyok.
16. Too mari aben meqe taama kak
oggollaah, umaanek abeenim akah
cabna Mara usun jannatti marat
anuk, toh nıimmâ xagnay kah
xagnisimeenî sugeeni.

17. Isi namma xaltanik uf siinik iyye
num: inni Qhabrik Nuwwuk
awqeemih yoo xagnissaanaa
rabeek geeral? nummah yok
naharat maggo horaari tatur teeh
keenik tuduurem anee waakaa ken
nammay Yallat kaah xaaqimak.
Finqi (koh booleyik) koh yanik
rabak lakal ugut yanim nummas!
Diggah yallih xagni nummak,

A isin ittaanam naharsi marih
hayyayoonak sa tu hinna iyya.

18. Woo mari yallih maxco (digaala)
elle dabaqte maray keenik naharat
taturteh tan ummattah loowot yani
jinnii kee seehadak, diggah usun
kasaarite marâ sugen.

19. Ummaan mari keenik abiteemih
arac le, (uma maraa kee meqe
marak) (Yallih garil qhiyaamah
ayró) kaadu ken taamoomih galto
keenih duudusuh- usun andullume
kalah..

20. Koroosite mari giral xayyoysimu
waa ayró digaalah, keenik iyyaanah
sinni maqaane siinik addunyâ
manol tatrusutteeniih, teetil
hatak teenih, asaaku galtimetton
a-korosey sin tayqunxee
(rammissa) digaalal, baaxô bagul
cakki maliinoh abak sugten kaxxa-
mariinoo kee, Yallih amrik abak
sugten mawqâ sabbatah.
21. Nabiyow ken kassis qaad
toobokoyta Nabii Huud acqhaaf
deqsita aracal isi-Mara meesiise
(takkaawise) waqdi, nummah
farmoytit taturteh sinni mara
meesiisak (takkaawisak) kaak
naharataay, kaak lakat, yallak sah
tu-aqbude waytaanama axcuk.
anu siinih meesitahak kaxxa ayroh
digaalak.

22. Kaak iyyen Atu ni-yallitteh
qibaadak nee maktuh neh
temeetee? Toysa nee kah xagnissa
(diggaala) neh bah numma yaccee
marih num tekkek.

23. Nabii Huud iyyeh cagalah digaala
edde tamaate waktih (uddurih)
ixxiga yallih garil taniih anu edde
rubsumem sin gudduysa.takkay
immay anu yaagime marah sin
able.

24. Qamburreh anuk tet yublen waqdi
Woo digaala, ken daqoorih fanah
afkanuk, ah qamburrey neh
radduwayta iyyen. Tonna hinnay is
sissikaane kak faxak sugteenimi,
usuk caacayay qansarissa digaalá
edde tani kinni keenik iyyen.

25. Isi Rabbih amrih ummaanim baysa
caacaya, toysa ken dabooqak sah
tu-keenik ambulleekal maacisen.
tonnah tan digaalah galatna
umeyniitih yan mara.

26. Nummah Yalli xiibitak iyyeh;
(qhureyshey) siinih abe wayne
arac keenih abne addunyal
(qaad kinnuk), kaadu maabbaay,
mabulwaa kee sorkocobbaxitte
keenih neceeh, tokkel ken
maabbaay ken mabulwaa kee,

ken sorkocobbaxitte tu-keenih
maxiqinna yallih astooti angadduk
sugeenimih sabbatah.kaadu elle
anqaasak sugen digaala keenil
obteh.

27. Kaadu nummah Yalli xiibitak
iyyeh; makki-maraw sin
deraafel sugte magaaloolih
mara bayisneeh, astooti keenih
baxxaqisneh yaduure mara
yakkeenî gidah. edde sugen
koroosannuk.

28. Macah ken cate wayteeh Yallak
kalah Yallat nee xayyoyse-leh
haysiten Yallitte? cato hinnay
sinnih amoh keenik bayen, kaadu
toh ken dirab kee usun ginnaasitak
sugen aneewaynu kinni.

29. Nabiyow kassis jinnik horta yakke
mari qhuraan kok ankacisuh koo
fan makne waqdi, kaah mododdu
iyyeeniih tibbixica Qhuraan
naabbemkeh ittak iyyen.Nabii
Qhuraanak gaba kale waqdi
sinni marâ fan Yallih digaalak
meesiisa (takkaawisa) marah anuk
yendebben.

30. Jinni isi marak: yi-maraw!
Diggaluk nanu noobbeh kitaabay
muusak lakal obsime isik foocat
tanim nummaysak cakkii kee
massa-le gitâ fan yascasse.
31. Ni-maraaw! Oggola Yalla fan
seecé (Nabii Mucammad kinnuk)
Oggolaay kaadu kaa nummaysa,
yalli sin dambitte siinih
cabeleeh, qansarissa digaalak sin
naggoyselek. (catelek).

32. Yallih farmoytay Yallâ fanah sinam
seeca oggole wee num usuk baaxô
bagul Yallak yassaqqee num hinna,
Yalli kaa digaalam faxek. Usuk
Yallak kalah cateynit mali, too
mari baxxaqqa-le finqih (hoxih)
addat yan.

33. Diggah yallay qaranwaa kee
baaxo gine ken ginot taqbewee
rabtem yaynuwweemih duddalem
ma yaaxigaanaa? Yeey, Yalli
woh duudah, diggaluk usuk
ummaanimih abtol dudda-li.

34. Kaadu koroosite mara giral
xayoysoonu waan ayró (qhiyaamah
ayró kinnuk) a-digaalá cakki
hinnaa keenik iyyan? Yeey, cakki
kinnih ni-Rabbow kol xiibitna
immay iyyan.toysa tamoysa ta-
digaalá angadduk tet sugteenimih
sabbatah keenik iyyan.

35. Toysa isbir nabiyow, farmoytiitik
digga-lé farmoytit kah tisbire
innah, kaadu keenih maqataatakin
kah xagnisimeenim digaalák
yabloonu waan ayro, laqok inki
saaqatak sa tu suge weenih
innah gacca axceloonuk.amah
gudduysiyya! Edde luk Yallih
amrik tawqók sah finqittam matan
Yallih digaalat.


1. Koroositeeh Yallih gitak (kay
diinik) sinam waase mari, ken
taamoomi Yalli bayseh.

2. Kaadu Yalla nıimmayseeh meqe-
taamoomi abeeh, Mucammadal
Jcsakeýe obsime Qhuraan
nummayse marah, usuk cakkil ken
Rabbih xaquk oobe kitab kinni,
ken Rabbi ken umaaneena keenik
duugeeh, caagid keenik yeymeeqeh
addunyaay akeeral.

3. Toh kah kinnim diggaluk koroosite
mari baatil kataateeh, diggah
yeemene mari sinni Rabbi-le
kabuk yan cakki kataateemih
sabbata, tonnaah Yalli ken ceelallo
sinaamah baxxaqisa.

4. Yeemene maraw koroosite marat
garaytan waqdi fillitte atkah
keenik atuka, tohuk lakal ken
boolassa haytan waqdi qidim
kee muduumat, seewak axaw
karriqqi (diggi) hayisa, wohuk
gamadal annaak (cindah) ken
fakiiy, fidá keenik bee tika, qeebi
gaba kalla haah silac baaxol hayya
haanam fanah, koros caagid too
elle warraye inna kinni, Yalli
faxinnay qeb maliinoh keenik
(koros kinnuk) catoo kee qokol
moominiinih akkuk yen, qeb
maliinoh. Kinnih immay yalli
qeebih sin kah amrisem garu-garut
siinik mokkoruh abe, Yallih gitah
qiddiime marak toysa Yalli ken
taamoomi keenik ma baysa.

5. Tirri ken heeleeh ken caagid
aymaaqele.

6. Kaadu jannat ken culusele, kaa
ken aysaxxaguk (maraay-le arac
aysaxxaguk).

7. Kee yalla nummayse maraw! Yalla
qokolten sin tekkek (Yallih diinil),
usuk qokle sin leeh, sin dadooba
daabisele.

8. Koroosite mari finqah yan finqa-le
kaadu Yalli ken taamoomi bayseh.

9. Too fingi ken kah geem diggah
Yalli oobisem yinqibeenimiiy edde-
luk, ken taama bayseh.

10. Baaxol ma-gexaana innaa keenik
dumi marih ellecabo kah tekke
inna yabloonuh? Yalli dabooqa
keenil yiggiggileeh, bayseh, kaadu
a koros wonnah tan digaala le.

11. Toh kah kinnim diggah Yalli
yeemene marih awlaay, diggah
koroosite mari awlah lem mali.

12. Diggah Yalli yeemeneeh meqe-
taamoomi abe mara jannootay
guba weeqaytitte kak gexxa culsa,
koroosite marii hatkaanaah saqi
elle yakme innal yakmen addunyal
kaadu girá ken orbeyna.
13. Makiná magaala taniih, koo
teyyeeqe ku-magaalak qandeh
gibduk, ken finqisneeh cateyna
malon.

14. Isi Rabbik baxxaqqâ bagul yan
num kee, le-umá taama edde
bilqisimte maray sinni kalbi-
fayxiixa kataate maay missowta?
mamissowta.

15. Yallak meesitá akah xagnisimte
jannatih ceelallo, leek
weeqaytittey carroote sinnii
kee, canak weeqaytittey tami
kak milaggootewaa elle tan,
kaadu gocoyuy kas-mudewaak
weeqaytittey yaaqube marah sattaa
kee salfa-le elle tan, liyyuh yan
malabay agle sinnik weeqaytitte
elle tan. Kaadu usun ummaan caxâ
mixuk qaynootaa kee sinni Rabbik
dambi cabti elle lon. A jannatal yan
mari, korosuy giral waartay, niqna
kak caddok taturte lee yafqeeniy
edde luk uluuqa kak targiggiqeh
inna-lee (mali).

16. Munaafiqhiinik koo ankacsa
mari yan (nabiyow), ku-xaquk
bukku iyyan waqdi qilmi kah
yontocowwe marak iyyaanah, away
iyyem macaay? Iyyan Toh Yalli
sorkocobbaxitte kak alfeeh, sinni
kalbi-fayxiixa kataate (katye) mara.

17. Tirri iyye marah Yalli tirto keenih
osseeh, ken yallak-meesi keenih
yeceeh tet keenih xabbacoyseh.
18. Qhiyaama garciik (hurubbaak)
keenit tamaateemiksah
qambaalaanam maay lon?
Nummaak tet astooti (qalaamoota)
keenih temeetehik, toysa maca
keenih xiqaah usun aban kassit
Qhiyaama tamaate waqdi.

19. Toysa ixig (nabiyow) ; diggah
cakkil yaqbuden Yalli aneewaam
inki Yallaksah. Kaadu nabiyow
isee kee lab-moominiin kee say-
moominiinih dambi-cabti esser isi
Rabbil, Yalli sin angoyyii kee sin
orbeyna yaaxigeh.

20. Yeemene mari jihaadal (koros
gaadul) nee amrissa suura
obsiminnay iyyan, tonnaluk qeebi
elle cussuume suuray madqa
kak karriqqa itta obta waqdii,
sorkocobbaxittet biyak-le mari
(munaafiqhiin kinnuk), rabi-qeero
buulte numih wagittoh innah
tanwagittoh koo fan wagitah ken
table. Keenih taysem.

21. Yallih amri oggolaanaah, meqe
maxcot yaabaanama. Amri
yiggiriqqeeh, jihaad (gaadi)
madqime waqdii munaafiqhiin
tinqibeh, tokkel Yalla
nummaysaanam diggah keenih
aysukten Yallih amri cinaanamak.

22. Iimaanat derre cabteenih umaanet
baaxó baysaah, sinni ramad
yargiqe mara maay takken?

23. Toh Yalli abaareeh,
aytiitaa kee intiita waysiise
mara cakkik.
24. Qhuraan ma-cubbusaana innaa
hinnak ken sorkocobbaxittet
koflitte tanniih (alifû taniih)?

25. Diggah diinik korraaqeeh
koroosannuh wadirih gace
mari tirto keenih baxxaqimteek
gamadal, sheetan ken umá-taama
keenit bilqiseeh, anettoonuh uddur
keenih yeyxeere.

26. Too badis keenit kah yekkem,
diggah usun Yalli oobisem
(qhuraan) yinqibe marak (koros
kinnuk) amrittek-tu siinik
oggolenno iyyeenimih sabbata.
Yalli ken sirritte yaaxigeh.

27. Ken caalat mannaay, malayka
coori keenik tayyaaqe waqdi ken
foocittee kee ken saloofa aagaruk?

28. Too digaala ken kah geytem
diggaluk usun Yalla tanqibisem
(tayneeqebem) kattaateeniih, kay
kacni edde yanim yinqibeenimî
sabbata, edde luk Yalli ken meqe
taamoomi bayseh.

29. Hinnak sorkocobbaxittet biyak kak
yan mari (munaafiqhiin kinnuk)
Yalli ken bagi-umaaneena ayyaaqe
weelem yekkelee.

30. Kaadu faxinninoy (nabiyow)
ken koo ayballayuk neneeh, ken
astootil ken aaxaguk ten. Kaadu
Yalli xiibitak iyyeh; maxcok obsal
(saaqiyyol) ken aaxigettooh. Yalli
sin taamoomi yaaxigeh.
31. Xiibitah an sin aqiyyirennoomul
(mokkorennomul) siinik giclo
abáa kee yasbire mara ixiggi
haynam fan kaadu sin taamoomi
mokkorenno.

32. Diggah koroositeeh, Yallih gitak
sinam waaseeh, Yallih farmoyta
yekeelefeeh kaah sadu yekke
mari tirto keenih baxxaqimteek
geeral, Yallak tu-makalaanaay, ken
taamoomi Yalli baysele.

33. Kee nummayse maraaw! Yalla
oggolaay, Yallih-farmoyta
oggolaay, tąamoomi sinnik
mabaysina.

34. Diggah koroositeeh, Yallih gitak
sinam waase mari, tohuk lakal
usun korosuh anuk rabeenik, Yalli
inkinnah dambi keenih macaba.

35. Maboolaatinaay mameesitinaay
wegerih maseecina
(moominiiney) isin iró raaqak,
Yalli siinilluk yaniih. Kaadu
Yalli sin taamoomih galtok-tu
madaggoysak.

36. Diggah addunyâ manó cagalah
digiriiy, cantalbaka (duquurisiyya).
Teemeneeniih Yallak meesitteenik,
sin galtoota siinih aceeleeh, sin
maalu inkih sin Messera.

37. Sin kaa esserriiy, kallacit sin
iskikkiqqi haa kaa tekkek,
isin cillaalitettoonuuh sin bagi
umaaneenay.
38. Isin ta maraw, sinni maaluk tu
tacoonuh seecimtaanah Yallih
gitah. Edde luk siinik cillaalita
(cinnaane) mari yan, cagalah siinik
cillaalita mari elle cillaa litam
dibuk sinni nafsi, Yallih sabbatah
taceenî gideh secsimteeniih, siinit
cina mari yan. Siinik cina mari
cagalah isi nafsi elle cillaalitam.
Yalli gaddaliiy, isin tu-maleela.
Kaadu isin kay amri cinteeniih
derre edde cabteenik siinik kalih
mara ciggiiliseleeh, tohuk lakal
woo mari usun yallih amrî cinah
sin inna mayakkan.


1. Diggah Nanu koh fakneh (nabiyow)
baxxaqqa-le fakimiy mayso-le.
(Woh cudeybiyyâ sittingeyi).

2. Tamah koh kah abem Yalli
ku-dambik tookomem kee
wadirrowtem koh cabuuy, isi
niqmat koh duudusuuy, massa-le
gital tirri koo hayu.

3. Kaadu Yalli mayso-le qokoluh koo
qokolu ku-qaduwwil.

4. Moominiin sorkocobbaxittel
sabhalal (satta) oobissem Yalla, lon
iimaanat iimaan ossitoonuh. Kaadu
qaranwaa kee baaxô qande Yalli-
leeh, Yalli yaaxigiiy naggaar kinni.

5. lab-moominiin kee say-moominiin
culusuh jannatittey weeqaytitte
guba kak gexxay elle waaraana,
kaadu ken umaaneena keenik
duuguh. Tama galtó Yallih garil
kaxxa asallam kinni.

6. Kaadu Yalla uma dareemuh
dareema lab munaafiqhiin kee
say munaafiqhiin yallat agle haa
lab maraa kee say mara digaaluh
ken uma dareemi keenil aduure-
le kaadu Yalli ken yinqibeeh
ken abaareeh jahannam keenih
massoyseh kaadu gacsimeyna
keenik toomeh.
7. Kaadu qaranwaa kee baaxô qande
Yalli leeh; Yalli maysoliiy naggaar
kinni.

8. Diggah Nanu koo rubneh (nabiyow)
sumaaqiteey, ayti-kumuseey
(berrakiseey), meesiiseh anuk.

9. Yallaa kee Kay farmoytal
taaminoonuvy, kaa qokoltoonuuy,
kaa tassakaxxoonuuy, kaa
saytunnossoonu saakuvy carra.

10. Diggah nabiyow xagana koh
cula mari, cagalah xagana kah
culaanam Yalla. Yallih gaba ken
gaboobih bagul tan yaabbeeh. Woo
xagana Yiggile num, cagalah woo
xagnih digloh umaane kay nafsil
taduure. Kaadu Yallah xagana kah
culem duuduse numuh, Yalli kaxxa
galtó kaah aceele.

11. Qarabak dacarsittô maray cudeybiyâ
fanah koô luk yawqeemik raaqe,
ni-maaluu kee ni-ahli nee agxissek
ku-Rabbi dambi-cabti neh esser
kok axcelon nabiyow. Sinni
arroobut ken sorkocobbaxittet
aneewaytam iyyan, keenik ixxic
(nabiyow) Yallak iyyi tu siinih
xiqaah, umaane siinih faxek hinnay
tu-xiq siinih faxek kollay, wonna
hinnay Yalli abba haytaanamak
adda yaaxigi kinni.

12. Wonna hinnay Yallih farmoytaa
kee moominiin sinni buxaaxih
mara fan inkinnah andabbe weelem
tekkelen.woh sin sorkocôbaxittet
bilqisimteeh, uma dareemu
daremten kaadu isin fingite mara
tekken Yallih xaqul.

13. Kaadu Yallaa kee kay farmoytal
aaminewee num usuk korosta,
tokkel diggah Nanu massosneh
korosuh gibdi urah urta girá.

14. Kaadu qaranwaa kee baaxô reeda
Yalli-le, isih faxa marah dambi
cabaah, faxa mara digaalah, Yalli
dambi cabto-liiy xuwaw-li kinni.

15. Raaqe mari, xannaboobi fan
gexxan waqdi tet beytoonuh, sin
kataynay nee ixxica axcelon, Yallih
yab korsaanam faxak. Inkinnah
nee makataytan keenik ixxic
(nabiyow), tamannah Yalli dumaak
iyye. Ah Yalli iyyem hinna axcelon
neh kuuxe waytaana ikkal, wonna
hinnay usun dagoomuksah tu-
aaxigewaa mara kinnon.

16. Ixxic (nabiyow) qarabak
dacarsittô maray koô luk jihaadah
yawqeenimik raaqek, kaxxa cayla-
le mara fan seecimetton, isin qeb
keenit abee kee, hinnay usun
gaba acee yakkeeni immay, woh
oggolteenikii Yalli meqe galtó
siinih aceele. Kaadu derre edde
cabteenik duma kah cabten innah,
qansarissa digaalah sin digaale-le.

17. Gaaduk raaqaanamah inti-malil
dambi mayanaay, kosyel dambi
mayan kaadu biyaakita numul
dambi mayan. kaadu Yallaa kee
Kay farmoyta oggole num, Yalli
jannatittey guba weeqaytitte kak
gexxa kaa culusa. kaadu Yallaa
kee kay farmoytih amrit derre cabe
num Yalli qansarissa digaalah kaa
digaala.

18. Yalli xiibiteh nummah moominiin
oggoleeh yikcineemil, caxâ gubal
xagana koh culen waqdi (nabiyow)
edde luk ken sorkocô baxittet
tanim yeexegeeh, satta keenil
oobise kaadu xayi fakimil ken galte
(kheybar fakimi kinnuk).

19. Kaadu maggo xannaboobiy
yahuuduk beyaanal ken galateeh,
yalli mayso-li naggaar kinni.

20. Yalli maggo xannaboobi beytoonu
waytaanamah xagana siinih culeeh,
a-tiya (kheybár xannaba) siinih
yiysissikeh kaadu sinam gaba
siinik waaseh, kaadu woh kah
abem moominiinih astá takkuuy,
massa-le gital tirri sin hayu.

21. Kaadu akittoy duudewaak teneenil
sin xagniseh, nummah Yalli maró
siinih teetit heeh, Yalli ummaan
iimil dudda-li kinni.

22. Koroosite mari qeb siinit abinnay,
bukah derre cabak yenen, tohih
lakal awlaytuu kee cateyna (qokole)
geyak manannon.

23. Amah Yallih madqay dumaak
warrayte (muddumte) kaadu Yallih
madqay korta mageyta.

24. Koros gaboobi siinik tibbixeeh,
sin gaboobi keenik tibbixem Yalla
kinni makki addal, Ken amol iisá
siinih yeceek gamadal, Yalli isin
abba haytaanam yabali kinni.
25. Masjid Al-caramak sin waassech,
hadyi, le-arac gufaamak teyseedem
(hoortem) koroosite mara kinni.
Moominiinih tan labhaa kee
moominiinih tan sayyoy, isin
aaxige waytaana anee wannay,
aaxige kal keenit booddaanaah
ken qiddaanaah, tohul dambii
kee qaybi sin geyuwaamih meesi
ikkal, a-korosut qeebi abtaanamah
idini siinih acayuk nen.Yalli isih
faxa mara isi racmatat culsâ gidih,
sittak baxsiminnoonuy (moominiin
kee koros), koroosite mara keenik
digaalak nen qansarissa digaalah.

26. Koroosite mari sinni sorkocô baxittet
kaxxa mariino hee waqdi jaahiliyyâ
(tuh —iggima) kaxxa-mariino
kinnuk. Edde luk Yalli isi farmoytaa
kee moominiinil isi satta oobiseeh,
Yallak meesî qangara ken yibbixsiise
kaadu tet ahliy tet cakkisita yekken,
Yalli ummaanim yaaxigi kinni.

27. Yalli xiibiteh nummah, kay farmoyta
Mucammad soono nummâ soono
abeemil, Yalli xiibiteh diggah
masjid al-caram (makka kinnuk)
culettoonumul Yalli faxek sinni
moyyaayi moole maraa kee yirgiqe
marah anuk meesitekal saayah anuk.
Edde luk Yalli isin aaxigewaytaanam
yeexegeeh, isin faxak sugteenimik
fanaak xayi fakim siinih abe
(kheybar fakim kinnuk).

28. Yalla kinni isi farmoyta
Mucammad tirtoo kee cakki
diinil rubtem, ummaan diinik iró
(amol) kaa raaqisuh, kaadu Yalli
sumaaqah koo duudah nabiyow.
29. Mucammad ġzakeíķo Yallih
farmoyta kinni, kaadu kay
diinil kaâ luk yan mari korosul
gibdoonuuh, sittin fanal
xuwawleelá, qunuunuh (rukuuquh),
kummaatah (sujuuduh) anuk ken
table Yallak muxxoo (jannat) kee
kacanu gurrusak. Ken taaqatih
astooti ken foocittel tambullee
sujuud raatak. Toh teeti, weelo
keenik tawraat deqsita kitaabal,
Injiil deqsita kitaabal ken weelo
buqrey isi mudda (amo) teyyeeqeh
inna, edde qande kaa bahsissaah
tagibdeeh isi laqiibal massowta.
Buqre-abá suumussah (tet
yassakooteenih) keenil (moominiin
kinnuk) koros ceerisamkeeh
(yanqibisuh). Yalli keenik
yeemeneeh meqe taamoomi abe
mara xagniseh dambi-cabtii kee
kaxxa galtoh ken galatu waamal.


1. Kee nummayse maraaw! Yallaa
kee Yallih farmoytih amrik naharal
tu-maysukumina, kaadu Yallak
meesita, diggah Yalli yaabbiiy,
yaaxigi.

2. Kee yeemene maraw! Sin
xongoloola Nabii xongolok fayya
mahaysina kaâ luk yabtan waqdi,
kaadu kay migaaqal kaah ma
seecina maxca fayya haak, siinik
gari garuh fayya haak elle seeca
innal, taama siinik baytaamak isin
aaxigekal.

3. Diggah sinni xongoloola Yallih
farmoytih garil rammahaa mari,
woh Yalli sorkocô baxitte kak
yiqiyyire mara Yallak meesil, usun
loonuh dambi-cabtii kee kaxxa
galtó. (jannat kinnuk).

4. Diggah ku-qarwak derrek koh
seeca marii nabiyow xongolo
fayya haak, keenik maggo mari
yallih farmoytih massakaxxa edde
yaaxigen kas kee ixxiga malon.

5. Kaadu diggah usun
qambaalinnoonuy keenil bukku
ittam fan keenih aysuk ten
yallih garil, Yalli dambi cabti-li,
xuwaw-li.
6. Kee nummayse maraaw! Umeyni
xaagu siinih baahek, kay xaagu
ismita umaanek barih yan mara
iggimat xagtaanamak, edde
luk abteenimil nadaamita mara
akkķkettoonuk.

7. Kaadu diggah sin addal Yallih
farmoyti yanim ixiga moominiiney,
kaa essekexxa siinih meqem
yaaxigehik, caagiidak maggoomuy
isin faxxaanal sin oggolaamal
gadan-gadditak tenen kaadu kinnih
immay Yalli iimaan sin yikciniseeh
sin sorkocô baxittet kaa bilqiseeh
teemeneenih, kaadu koroosannuvy,
Yallih taaqatih mawqaa kee dambit
assaanam sin yinqibiseh, woo mari
usun tirri iyyeeh cakki gita gexe
mara.

8. Tamah Yallak tan muxxoo kee
maqaane usun geenim, Yalli
ixxiga-li, naggaara.

9. Kaadu moominiinik namma butta
toome tet tekkekii, ken nammayih
fan bicisa, kaadu ken naqmmayak
tiyák teyna, akittot taturtekii,
taturte tiyâ lih oomiya, Yallih
amrih gacca ittam fanah. Kaadu is
tuduure tet tekkekii, ken nammayih
fan qadlil bicisa kaadu abinnaanih
cokmi qadlil aba, diggah Yalli
qadli-abá kicna.

10. Cagalah moominiin toobokok,
sin namma toobokoh fan bicisaay,
Yallak meesita, Yalli siinih
xuwaawankeeh.
11. Kee nummayse maraaw! Labha
labhal siinik anqase waytay, keenik
tayse labhaay takkehik elle anqasan
labha. Kaadu agabi agabul siinik
anqasewaay keenik yayse agabuuy
yakkeenihik elle anqasan agabi.
Kaadu sitta maqaybisinaay, uma-
bagullel (Sali-migaaqal) sittah
maseecina, manxu uma migaaqaay
moominti faasiktul (umeynal)
muggaqsimam iimaanaak gamadal,
kaadu amahak aduurewaah
toobitewaa marii, too mari usun
daalimiini.

12. Kee nummayse maraaw! Maggom
uma-dareemuk exxeera, diggah
dareemuk garab dambik. Kaadu
sittin qaybi mafokkaaqinaay,
mariiy-mara (gari-garu) siinik
camtewaay, isi toobokoytay rabê
cado yakmem siinik kicna num
maay yan? Toh niqibtoonuhuk,
cami inqibaay Yallak meesita,
diggah Yalli isi naqoosak toobat
oggolé, xuwaw-li.

13. Kee sinaameey! Diggah Nanu lab-
num kee saynumuk sin ginneeh,
ayyuntittee kee kedooda sin abne,
sitta elle taaxagoonuh. Diggah
Yallih garil massakaxxah siinik
aysuk raqtam Yallak-meesih siinik
aysinnaanih mara. Diggah Yalli
ixxiga-li, adda yaaxigi.

14. Dacarsittô mari (baduw) neemeneh
iyyen, nabiyow keenik ixxic;
maamannitoonuk takkay immay
nuslumeh ixxica, iimaan sin
sorkocô baxittet uxih maculinnak.
Kaadu Yallaa kee kay farmoyta
oggolteenikii, Yalli sin taamoomik
tu-siinik madaggoysa, diggah Yalli
dambi-cabti-li, xuwaw-li.

15. Cagalah moominiin deqsittam
Yallaa kee Kay farmoytal
yeemene maray tohuk wadir agay-
waagiteweeh, sinni maaluu kee
sinni nafsih Yallih gital yingicillee.
Woo mari usun nummah iimaan-le
mara.

16. Nabiyow keenik ixxic (dacrsittô
mara kinnuk), sin diinii kee sin
sorkocô baxittet tanim Yalla
barissaanaa? Yalli qaranwaa kee
baaxol tanim yaaxigi kinnik, Yalli
ummaanim yaaxigi.

17. Usun yuslumeenimih kol tirtirisan
nabiyow, sinni islaamaninnah yol
matirtirisina keenik ixxic, wonna
hinnay Yalli iimaanal tirri sin
heem Yalli siinih isi muxxoh abe
mattaccoo, nummah yeemene mara
tekkeenik.

18. Diggah Yalli qaranwaa kee baaxot
qellitti ittam yaaxige kaadu Yalli
isin abba haytaanam yabali wohuk
tu-kaak maqellitaay sin elle
galatele.


1. Qhaaf: (edde faxem Yalli yaaxige).
Yalli nabna-leeh sharaf-le
qhuraanal xiibite.

2. Wonna hinnay keenik meesiise
(takkaawise) keenih yemeetem
qajjibsiteeniih (cakkumsiteeniih),
koros itteh ah-qajiibik (cakkumuk)
taniimi.

3. Rabneeh burta tikki inna waqdi
aduurennoo? Toh xer madaara (woh
takkem hinna) itte koros.

4. Yalli keenil gacisak iyyeh;
nummah nanu neexegeh baaxo
keenik daggossaah ken xagoorak
takmem, ni-garil daccarsime
kitab yan, kay addal tanim
korsaanamak. (lawcal macfuuz
kinnuk).

5. Tonna hinnay a-koros Qhuraan kee
Nabii dirabbosseh keenih yemeete
waqdi, edde luk usun tobollokime
(yengeggele) caagidih addat yanin
qhuraan kee Nabiik iyyaanamak.

6. Keenik iró yan qaraanâ fan
mawagitaanaa? kaa elle xisneeh
kaa elle bilqisne inna, usuk foxooxa
aalle waak.

7. Ķaadu baaxo fidisneeh, xiikooluh
tan qaleelá teetil hayneeh, cooxuk
ummaan qaynatay mabla kak meqe
(ableh meqe) teetil nuysubuke.
8. Amah kah abnem mayballaay
kassiisi, ummaan naqsuy yallal
yaduurih yanih.

9. Kaadu qaraanak barkat-le lee
oobisneeh, teetit masnoonaa
(basaatin) kee amboy taggirqimeeh
orbisimta teetit nuysubuke.

10. Kaadu xer tamiiray, exefuh yan
mixexu-le, edde nuysubuke.

11. Woh naqoosâ quusih (maaqoh)
nuysubuke kaadu rabte baaxo
teetit nuynuwwee, mawuq wonna
rabteenik lakal.nuwwuk awqetton
sin magooqak qhiyaamah ayró.

12. Qhureyshi korosuk naharal nuuc
maraay, rassi deqsita qeelih maraa
kee samuud deqsita mari sinni
farmoytit dirabbosseh.

13. Kaadu wonnah qaad deqsita
maraay, firqawnaa kee luut tooboko
(kay mara kinnuk) sinni farmoytit
dirabbosseh.

14. Kaadu wonnah garbô maraa
(Nabii shuqeybi mara kinnuk) kee
tubbaq mari, inkih sinni farmoytit
dirabboyseeh, Yi-digaala keenih
taguudeh.

15. Naharsi ginot taannee? Aleey
ma-taaninninok, nammay haytoh
ken ginnaah kah sugen innah ken
gacisnaamak mannal taannaah?
Wonna hinnay usun qusba ginok
agay waagat yanin.

16. Diggah seehadaytu ginneeh, kay
nafsi kaa edde walalisam naaxigeh,
kaadu nanu canti-ramadak (filli-
ramadak) kaal xaynoh.
17. Namma malaykatti seehadayti
taama yaktube waqdi, migdaa kee
gural kaak daffeyak.

18. Inki qangara maqida seehadayti
dacrisey (namma malaykattu
kinnuk) wohuh massoyseeni kay
garil yanih akke waytek.

19. Rabi qeero temeeteh nummal, toh
kak kudak sugteemi immay catu
mali.

20. Kaadu baantá fuxsinteh (ugut
baanta kinnuk), too ayró koros
digaalah edde xagnisinte ayró.

21. Kaadu ummaan nafsi yamaateh,
warraysee kee sumaaqité teetî luk
anuk malaykak.

22. Yalli xiibitak iyyeh; nıummah
seehadaytow tahak garcit sugteeh,
ku-lubbit suge alifu kok kalleeh,
ku-mabla asaaku maqar-leeh
gibdih.

23. Kaadu kay wakliiti iyyah
(malaykatti) ah yi-garil taniimiy
massowte kay taamak.

24. Ummaan korostih cirdeyna
(qinaadi-li) jahannamat qambisa
iyya yalli.

25. Isil yan cakki ciné, caddok tatur-li,
agay waaga-li isi diinit.

26. Kaay Yallâ lih gersi yalla haa,
gibdi digaalat kaa qambisa.
(jahannam girah digaala kinnuk).

27. Kay wakliiti (xibbanti) iyyah
(sheetantu kinnuk), ni-Rabbow anu
kaa ma-makkoysinniyo, kinnih
immay usuk xer makoh addat suge
tirtô gitak.

28. Yalli iyyeh; yi-garil a-saaku sitta
ma-keemaarisina (ma-daawisina),
nummah anu meesissó siinih
tatruseh addunyalak.

29. Yi- garil maxcó ma-korsinta (ma-
tadbiddilima), kaadu anu naqoosa
yadlumi (tantise) hinniyo.

30. Kassis a-farmoytaw, kibbintee
jahannamak inna ayroy (qhiyaamah
ayró kinnuk), edde luk is ossantina
maaytan itta?

31. Kaadu jannat xayyoysima ayró
Yallak meesita marah, usuk keenik
axxeere kal.

32. Keenik iyyaanah ah-elle xagnisimak
sugteenimi Yallak meesita maraw,
ummaan numuy toobitey (Yallal
gaceh) Yallih amri dacriseh.

33. Ablekal racmaan kinni Rabbik
meesiteeh, Yallal yuduure sorkocô
baxa luk yemeete mara kinni.
(Qhiyaamah ayró).

34. Keenik iyyaanah; Jannat cula
nagaynan luk, toh-waar ayrók.

35. Tama moominiin Jannat addal
faxxa haytam-le, kaadu Ni-garil
keenih neceemik bagul niqmatak
ossantina lon.

36. Qhureyshi korosuk duma sinaamak
makina hora bayisneeh, usun
qandeh keenik gibiduk, tokkel
baaxooxat mekki iyyeenihik,
eleelitan rike maay geen yallih
digaala keenit temeete waqdi?
(magennon).
37. Diggah, tohut kassit yan raaqisa
sorkocobbaxa-le numuh, hinnay
usuk hangi edde-luk sorkocobbaxi
kaak aracal anuk ayti kah yeceeh
ankacse numuh.

38. Yalli xiibitak iyyeh; nummah
qaranwaa kee baaxooy, ken
nammayih fanat tanim lica ayróh
addat ginneeh, hebeltô taqbi nee
maxaginna wohul.

39. Nabiyow usun iyyaanamal isbiraay
ku- Rabbi Faylisak salat-ab, ayró
tawqek naharataay (subci salat),
ayro kortak naharat (qasri salat).

40. Kaadu barak-tut salat kaah abaay,
fardi salaatitteh lakal sunnâ salat
abaay, Yalla cus. (uzkur)

41. Kaadu xayikkeek israafil deqsita
malaykatti seeca ayró ankacis
nabiyow.

42. Toh nammay haytô baantah
xongoló nummah edde yaabben
ayró kinniih, too ayro is mawqah
ayróy magooqak edde yawqeeni
kinni.

43. Diggah yalli ginó taynuwweeh
qiddam (rabissam) Neé kaadu
madaara Nee fan takke iyye.

44. Baaxó keenil qanxixxa ayró, usun
magooqak sissikuk yawqen, toh nel
xabcin kobxisiyya (gaaboysiyya)
cisab booxal.

45. A-koros ittaamat ixxigah nanu
nayse, kaadu nabiyow atu ken
dirkisé hinnito islaąamaninnol,
kinnih immay yi-digaalak meesita
mara Qhuraanat kassis.


1. Yalli xiibiteh burtá fixiixisiyyah
fixiixisa caacayal.

2. Kaadu kaxxam qilsi lee yakkuqe
qambuurul xiibite.

3. Kaadu baddi bagul caalih gexa
dawaanikil xiibite.

4. Kaadu Yallih amri ginô fanal
keefiyta (kurta) malaykal xiibite.

5. Cagalah ta seehaday elle
xagnisinteenim, ugut kee cisaabak
akkelem asmat-le numma.

6. Kaadu diggah, abten taamoomik
cisab kee galto asmatah akkele.

7. Yalli qaraanay qaxmeqe gino lel
xiibite.

8. Diggah isin korosey Qhuraan kee
Nabii caagidik sitta wayta maxcoh
addat taniinimil xiibite.

9. Qhuraan kee Nabiil yaamineenimik
daggaawime num daggawsimah.

10. Dirableelá abbarsinteh.

11. Usun koroosannuu kee
toogimaaney ken tunxuqet aylahite
mara amô xexxaarah.

12. Usun cisab kee galtoh ayró
mawaqdiiy, iyyaanaah esseran
anqasah.
13. Woh galtoh ayróy usun giral
cararsimaana digaalah.

14. Tammoysa sin digaala! Ah teetik
edde Qataatakak faxak sugteeni
addunyal Keenik iyyan anqasah.

15. Diggah yallak meesita mari
jannootaa kee daroorih addal
yanin.

16. Ken Rabbi niqmootak keenih
yeceem raabitak beetan, diggah
usun wohuk duma meqe marah
sugen addunyal sinni meqe taamal.

17. Tama mari barak xiinaanam keenik
daguk sugte salat abak.

18. Kaadu maaci bar usun dambi cabti
esserak sugen sinni Rabbil.

19. Kaadu ken maalut essera num kee
wacarriyih esserewaa num maglab
le.

20. Kaadu baaxol baxxaqqa le
astootiy Yallih inkittinaanee kee
qamal geyto tascasse tan Yallih
inkittinaanel asmat le marah.

21. Kaadu sin nafsih ginot Yallih
qamal geyto tascasse astooti tanik
matablaanaa ?kas elle geytoonuh.

22. Kaadu qaraanal sin rizqhii (quusi)
kee elle xagnisinteenim tan galtoo
kee digaalak.

23. Qaran kee baaxô Rabbi isi nafsil
xiibite, nıummah Usuk sin elle
xagnisem numma kinniimil, tohul
maagaywaagitina sinni yaabat kah
agay waagite (shakkite) waytan
innah.
24. Nabiyow Nabii Ibraahim qibinay
konnabimê xaagi koo gufee?

25. Kay qari kaal culen waqdi,
nagaynan kol yanay kaak iyyen,
nagaynan siinil yanay isin igmon
maraay nanu sin manaaxiga keenik
iyye.

26. Tokkel isi buxah marâ fanah gacca
iyyeeh, gabul le beqra yusguudeeh
solal hayyaheeh baahe.

27. Tokkel Kaa keenil xayyoyseeh,
matakmaanaa keenik iyye?

28. Edde luk meesih diriggi keenik
iyye maaqo akme waanam keenik
yuble waqdi. Ma meesitin kaak
iyyeeniih, ixxiga le awki kaah
yaabaku waamal kaa aytikumusen
(berrekisen).

29. Tokkel Kay barrá woh toobe waqdi
qawitak temeeteeh, fooca isik
tootokeeh, anu idaltô maxalayto
kinniyok mannal xalaa itte?

30. Malayka: tonnah ku Rabbi
iyye teetik itteh, diggaluk usuk
naggaaray ixxiga li.

31. Nabii Ibraahim malaykak: sin
caagid macaay ta rubsume maraw
iyye?

32. Diggah nanu umeyniitih yan marâ
fanah rubsumne iyyen.

33. Xeetiy alayte kallak yani keenil
qambisnuh.

34. Asta le xeetiy ku Rabbih xaqul
umaanet caddok tatre marah
massoysime kinni.
35. Tonna luk yalla nummayse
marak tet addal (Nabii luut
meelah magaala kinnuk) sugtem
neyyeeqeh.

36. Tokkel tet addal muslimiin buxaaxik
inki buxak sá buxa magennino.
(woh Nabii luut buxa kinnuk).

37. Kaadu tet addal ken finqa tascassee
asta cabne, qansaru le digaalak
meesita marah. (moominiin kinnuk).

38. Kaadu Nabii Muusâ maaqentat
moominiinih yallih dudda
tascassee asta tan, firqawnâ fanah
baxxaqqa le sumaq kee astooti luk
kaa rubne waqdi.

39. Edde luk firqawni iimaanat derre
cabe isi qandel duquurutak, kaadu
firqawni Muusak:usuk baab abeyna
akkiiy, hinnay cabuli akki iyye.

40. Edde luk firqawnaa kee kay qande
nibbixeeh digaalleeh, badat ken
qidne, usuk Assacokkilem baahe
numuh anuk koroositeenimih
sabbatah.

41. Kaadu qaad deqsita marat yekke
finqat elle kaskassoowa marah asta
tan, ken finqah maxalaytuh yan
caacayay kayri sinni keenit rubne
waqdi.

42. Ama caacay elle amma iyyeemik
hebeltohim (ulim) macaba,
ruminnah kaa hayya heeh cabah
akke waytek.

43. Kaadu samuud deqsita marat yekke
finqat elle kaskassoowa marah asta
tan, sin finqah: yimixxige uddurû
fanah hataká keenik iyyen waqdi.

44. Kaadu usun sinni Rabbih amrih
cinat caddok tatreeniih, ken
finqissa kakkaqô keenit radde usun
intih abaluk.

45. Edde luk ugtaanaah kudaanam
maduudinnon edde yanin digaalah
sabbatah. kaadu sinni nafsi cata
mara makkinnon.

46. Kaadu keenik duma Nabii Nuuc
mara finqisneh, diggah usun Yallih
amrik yewqe marah sugen.

47. Nanu qaran ninni maqaraay ninni
qandet xisne, diggah nanu deraafek
farakka kaa haam duuda marah
anuk.

48. Kaadu baaxo fidisneeh, nanu
maxxu meqe fidseynitte kinninoo.

49. Kaadu ummaan iimik sissin
namma qaynat ginne, kassita mara
takkeenî gidah Yallih qamal geyto.

50. Toysa sinaamey Yallih digaalak
kay Racmatâ fanah kuda kaa kee
kay farmoyta nummassaanamal,
anu diggaluk siinih kaa le kabuk
baxxaqqa le meesiise (takkaawise)
kinniyok.

51. Kaadu Yalla lih aka yallay
taqbudeeni mahaysina, diggah anu
siinih Yalla le kabuk baxxaqqa le
meesiise (takkaawise) kinniyok.

52. Qhoreyshi isi Nabii Mucammadak
Aale baab abeyna hinnay
cabuli kaak axcuk kaa kah
dirabbosse innaah, keenik duma
suge maral farmoytiitik hebeltô
farmoyti mamatto, kaa dirabboysak
baab abeyna hinnay cabuli kaak
iyyeenih akke waytek.

53. Naharsi maraa kee wadirsi mari
farmoyta dirabboysaanamal sitta
maay farriimen inkih woh iyyen
waqdi, aleey, wonna hinnay usun
caddok tatre mara koroosannul.

54. Toysa derre keenit cab Nabiyow,
atu yassacakkeenih qeemitan num
hinnito, Koo edde rubne diini
gudduysê kalah.

55. Kaadu kassis diggah kassis yalla
nummaysa marah tu-xiqahak.

56. Kaadu jinnii kee seehada tuh
maginniyyo, yoo yaqbudeenî gidih
akke waytek.

57. Rizqhi (quusi) keenik mafaxaay,
yoo yaskameenim keenik mafaxa.

58. Diggah Yalli usuk rizqhi yacayi,
dudda-li kaxxa maqar-li.

59. Diggah tama korosuy isi nafsi
Nabii Mucammad dirabbossaamat
tudlume, keenik naharat sugte
ken kataysis (koros kinnuk)
digaalâ geyte maglabih innah yan
maglab lon digaalak, usun tokkel
yi digaalat qataatake woonay
(assexeere woonay) is keenih
amaatelem raq malik.

60. Koroosite marah finqi yan, ken
ayróy kah xagnisimeenit. (woh
Qhiyaamah ayró).


1. Yalli tuur deqsitta qalel xiibite.
(woh Yalli Nabii Muusâ luk elle
yaabe qale kinnuk).

2. Kaadu kitaabay yunkuttubel
xiibite.

3. Woh Qhuraanay fiddiime
waraakitih addal yani kinni.

4. Kaadu Qaraanal yan Qariy beytil
maqmuvr deqsitay malayka Yalla
elle taqbudel xiibite.

5. Kaadu fayya heen Qaraanal
(addunyâ Qaran kinnuk) xiibite.

6. Kaadu leek kiben badal xiibite.

7. Diggah Nabiyow ku Rabbih digaala
korosul oobeleemil.

8. Hebeltoh (uli) iimiy tet waassa
matan obta waqdi.

9. Woh qaran amooxiyyah yamooxeeh
kaxxa angoyyih yangayye ayro
(Qhiyaamah ayro kinnuk).

10. Kaadu qaleelá isi aracak kattaah
gexoh gexxa ayro (Qhiyaamah ayro
kinnuk). qubultinnah.

11. Too ayro farmoytit luk temeetem
dirabboyse marah baatii kee finqi
yan.

12. Woo mari usun deedalat giirisaah
digra mara.
13. Tama mari gutqoh gutqumoonu
waan ayró jahannam girâ fanah.

14. Ah teeti giray dirbboysak sugteeni
keenik iyyan.

15. Tokkel ta tablen digaala baaba
innaa hinnak isin ablewaytaanaa?

16. Isin gira culaay, tet niqna
tammoysa, teetil tasbiroonu
(coolaysittoonu) hinnay asbire
waytoonu, siinil inki gide, cagalah
isin elle galtimettoonum addunyal
abak sugten uma taama.

17. Diggah Yallak meesita mari
jannootaa kee niqmatitteh addal
yanin.

18. Ken Rabbi keenih yeceemit ruffu
axcuk (tassa axcuk) kaadu ken
Rabbi ken reebiseeh naggoyseh
jaciim deqsitta girah digaalak.

19. Akumaay, aquba rufto luk
addunyal abak sugten meqe taamah
galtoh.

20. Usun rooruh yan qaraakiiyih amol
cusuulah anuk itta wagitak, kaadu
ken rihmisneh (alkumusneh) curral
qeyni deqsita agabul.

21. Kaadu Yallal yeemene maraa kee
ken xayloy iimaanal ken katatte,
ken xaylo ken eleelisneh, kaadu
ken taamah galtok tu keenik
madaggoysinnino, ummaan num
abba heemih yabbixsime.

22. Kaadu niqmatittek caxa mixuu
kee cadok faxxa haanam keenih
osisneh.
23. Jannat addal kamri kaaqon sittal
tabaatabsan, kaat kas magexaay,
uma maxcoo kee dambit ken
maqida.

24. Kaadu keenit meekitah keenih
taamituh massoysen urri, usun
sibat dansime luulih inna lon
qaxah.

25. Kaadu jannatti marak mariiy marâ
fanah yafkune addunyal abak
sugen taama sitta esserak.

26. Diggah nanu duma addunyal
ninni marih addal Yallih digaalak
meesita marah sugne iyyan.

27. Tokkel Yalli nee guneeh neh
yemqeh tirri neeheemil, kaadu
jahannam girah huvurih digaalak
nee naggoyseh.

28. Diggah nanu duma dubuk Yalla
aqbudak sugne, diggah usuk meqe
Rabbiiy, xuwaw li kinni.

29. Toysa Nabiyow fan kak rubsumte
mara ta Qhuraanal kassis, atu ku
Rabbi koh abe niqmatal ginnili
hinnitooy, cabuli hinnitok.

30. Hinnak ta koros qadarabey raba
kah qamballa kok ittaa Nabiyow?

31. Yi raba qambaala keenik
ixxic:diggah anu sin innaah sin
finqa qambaala marat anik.

32. Hinnak ta koros ahal ken kas
ken amrise innaa, hinnak usun
umaanet caddok tatre maraay?

33. Hinnak Nabii Mucammad
Acade Qhuraan isih
ginnaasiteeh bicsite iyyaanaa?
Aleey, tonna hinna usun
nummayse waana ikkal.

34. Toysa kaa (Qhuraan kinnuk) ceela
yab baahoonay nummat yaaba
mara yekkeenik.

35. Hinnak ta koros tu ken gine kal
ginniimeeni innaa, hinnak usun
sinni nafsi sinnih gine maraay Yalli
ken gine kalah?

36. Hinnak usun qaranwaa kee baaxó
gineeni innaa? Aleey, tonna
hinna usun Yallih digaala asmite
waanaah, Yallih inkittinaane
nummayse waana ikkal.

37. Hinnak ku Rabbih kadnooni ken
garil tani innaa, hinnak usun
maysó-le maray sinam dirkisaay?

38. Hinnak qaran elle yawqen daragay
(magaaray) malaykâ yab kee wacyi
elle ankacsaana loonu innaa? Toysa
keenik ankacise num baxxaqqa-le
sumaq baahay.

39. Hinnak Yalli say xayló leeh, isin
lab xaylo litoonuv? isin dirab kee
ererih kah ittan innah.

40. Hinnak Nabiyow diini
gudduysiyyal cawal ken (koros
kinnuk) essertannaa?edde luk
usun woo magoyta elle tingiddibeh
tiqilsee maraay?

41. Hinnak usun qellittaamih ixxigay
usun sinaamah kak yaktubeeniih
warsaana maay lon?
42. Hinnak Nabiyow usun uma mala
koh malsaanam faxaanaa? Tokkel
koroosite mari, ken uma mala
keenil taduure.

43. Hinnak Yallak kalah qibaada
cakkisita Yallay yaqbudeeni loonu
innaa? usun agleh kaat hayya
haanamak Yalli saytunnooweh.

44. Kaadu ta koros qaran kitiifoonuh
keenil oobah yableenimil digaalah,
ittak bagul tan qamburre axcuk
yenen.

45. Toysa ken cab Nabiyow ken ayróy
(woh Qhiyaamah ayró) edde
finqitoonu waanat ongoorowwu
iyyaanam fanah.

46. Too ayró ken uma mala Yallih
digaalak tu keenih ma xiqtaay,
Yallih digaalak ken cattam matan.

47. Kaadu diggah isi nafsi koroosannut
yudlume mari, Qhiyaamah
ayroh digaalak naharat digaala
lon addunyal, kaadu kinnih
immay keenik maggo mari woh
mayaaxiga.

48. Kaadu Nabiyow ku Rabbih meklal
isbir, diggah atu Ni dacayrih
gubat tantooh koo nablehik, kaadu
saytunnos ku Rabbi faylisak
salaatah solta waqdi.

49. Kaadu barak tut ku Rabbi
saytunnoysaay cutuk derre caba
waqdi salat (subci salaatih wakti
kinnuk), kaah ab.


1. Yalli cutuktal xiibite korah qellita
waqdi.

2. Sin kataysa (Nabii kinnuk) cakki
gitak hoxeweeh awqe weemil.

3. Kaadu nafsi fayxih yaabe waamal.

4. Qhuraan kee cadiis rikeek tanim
hinna, Yalli isi farmoyta Nabii
Mucammadal 4zsaieńýķo oobise
wacyi akke waytek.

5. Gibdi cayla-li (jibriil kinnuk)
Qhuraan kaa barse.

6. Usuk (jibriil kinnuk) meqe weeloo
kee qande li, edde luk Yalli kaa
edde gineh yan weelot massowu
iyye.

7. Usuk ayró mawqa le kabuk fayya
iyya aracal anuk.

8. Tohuk lakal jibriil Nabii
Mucammadal csato
xayyooweeh, hangoggu
(Qongoggu) kaal iyyeh nabam kaal
xayyoowe.

9. Tokkel gassê namma exxah gideh
kaak gacca iyye xaynah, hinnay
wohuk kaat xayyooweh.

10. Edde luk Yalli isi naqasu Nabii
Mucammadal åzsaińíķo wacyi
oobise, woh jibriil gitak oobise
wacyi kinni.

11. Nabii Mucammad ĝas
sorkocobbaxi madirabboysinna kay
inti tublem.

12. Ta korosey Nabii Mucammad
Aale dirabbossaanaah, kaa
giddiytaanaa isi Rabbih Aayootak
yableh yaniimil.

13. Nummah Yalli xiibiteh, Nabii
Mucammad dzakýķo jibriil
malaykatti weeloy Yalli kaa edde
ginet anuk nammay haytoh adda
kaa yubleemil.

14. Idyâ kusray malcin haytô Qaraanal
tanih garil.

15. Tet garil orbeynâ Jannat deqsita
jannat yan.

16. Kusra Yallih noorik tet buultah
tanim tet buulta waqdi kaa yubleh.

17. Nabii Muccammad ġzsafeýo
mabla madaggaawinnaay, caddok
matatrinna woo waqdi.

18. Nummah Yalli xiibiteh Nabii
Mucammad åzsaińýķo israa kee
miqraaj bar isi Rabbih astootik
kaxxa astooti yubleemil.

19. Neh warisay ta korosey laat
kee Quzza deqsita namma
numtinwellu.

20. Kaadu manaatay kalah sidoc haak
taqbudeeni.

21. Isin lab xaylo sinnih teexegeenih
haysittaanaah, Yallah sinnih
faxewaytan say xayló teexegeeniih
haytaanaa?

22. Toysa toh dulmi mekla kinni.

23. Korosey tama yallittey isin
taqbudeeni tu hinna, cagalah
migooqay sin kee sin abbobti
yallitteh muggaqsitte akke
waytek, Yalli hebeltô sumaq kah
moobisinna isin tet taqbudeenimih,
ta koros dareemuu kee ken nafsi
kicnim akke waytek kataataāaanam
malon, nummah Yallih Nabiih
arrabat ken Rabbik tirto keenih
temeeteh.

24. Hinnak seehadayti faxinnaanim
maay le? (mali)

25. Toysa Yalli le akeeraa kee
addunyah amri.

26. Kaadu Qaranwal malaykak maggo
malaykay shafaaqatta (cató) kak
tuxiqe sinni tan, Yalli idini keenih
yeceek lakal akke waytek isih kah
faxaah, kicna marah.

27. Digga luk akeeral aamine waa
mari malayka say marih migaaqal
muggaaqisa.

28. Usun iyyaanamak hebeltoh
ixxigah loonum malon, akkalaksa
katayaanam malon, digga luk akkal
cakkik tu maxiqaay, cakkķi aracat
magaca inkinnah.

29. Toysa Nabiyow Ni kassitik
(Qhuraanak) waaliyeh derre cabeeh
addunya manok sah tu-faxewaa
marat derre cab.
30. Toh keenik ixxigak gufti, diggah
nabiyow ku Rabbi usuk isi gitak
makkoote marat sinaamak ixxigah
yaysi kinni, kaadu usuk tirri iyye
marat sinaamak ixxigah aysuk
raaqa.

31. Qaranwal tanim kee baaxol tanim
inkih Yalli le, umam abe mara giral
galatuh (digaaluh) kaadu meqem
abe mara jannatal galatuh.

32. Usun kaxxa dambittee kee
umaaneenak yaxxeere mara qunxa
dambitte akke waytek, diggah
Nabiyow ku Rabbik dambi cabti
farakka le kaal gace marah, usuk
ixxigah sin caalootat siinik yaysi,
sin abba aadam baaxok gine
waqdi, kaadu isin sin inaanih
bagut qellitak sugten waqdi, toysa
sinni nafsi ma saytunnoysina tet
faylissaanamal, usuk ixxigah yaysi
kinni isi naqoosak isik meesita
marat.

33. Tokkel Yoh warisey Nabiyow
iimaan kee Yallih taaqatat derre
cabe num?

34. Kaadu isi maaluk dagom baxa
yeceeh, tohuk lakal cillaaleh
mattaccoo yeyseede num.

35. Qellitteemih ixxiga kay xaqul
maay tan usuk intih abaluk,
kay gabat tanim tamurruqu
waytaamah, edde luk usuk woh
intih maay yable? (mayabla).

36. Hinnak Nabii Muusal oobe
tawraat kitaabal tanim kaah
mawarsinnoonuu?
37. Kaadu Nabii Ibraahimiy Yalli kaa
elle amrisem duuduseeh gudduyseh
kitoobah addal tanim kaah
mawarsinnoonuu?

38. Dambi le nafsi aka nafsih
dambi mayakkuqaay kaa kah
makataataana.

39. Kaadu seehadayti taamiteemik
kalihim aalle waam galtok.

40. Kaadu diggah, kay taama sarrah
ambulluyele akeeral.

41. Tohuk lakal usuk galtimele dudda
le galtoh abba hee taamal.

42. Kaadu diggah, Nabiyow
ginô gacim ku Rabbit yaadee
Qhiyaamah ayro.

43. Kaadu diggah, Yalli usuk isih faxa
mara yaysuuleeh isih faxa mara
weeqisah.

44. Kaadu diggah, Yalli usuk Qidaah
yaynuwweeh.

45. Kaadu diggah, Yalli usuk kulliimik
namma Qaynat gine labim kee
sayiimih anuk.

46. Daacoyti tiffa, maxaxat caxitta
waqdi.

47. Kaadu diggah, aka ginoh ken
ginaah ken gacsam Yallal tan
rabeeniik lakal Qhiyaamah ayró.

48. Kaadu diggah, Yalli usuk isih faxa
mara maalut gaddalisaah, ken edde
leedisah.

49. Kaadu diggah, Yalli usuk shiqra
deqsita cutuktih Rabbi. (woh
qarabak marak teyni aqbudak suge
cutukta)

50. Kaadu diggah, Yalli usuk bayseh
naharsi Qaad (usun Nabii Huud
meela kinnuk).

51. Kaadu Yalli Nabii Saalic maray
Samuud deqsita bayseeh num
keenik macabinna.

52. Kaadu Yalli Nabii Nuuc mara Qaad
kee Samuuduk naharat finqise,
diggah usun dulmii kee caddok
taturuh lafit luk sugen keenik lakal
yemeete marak.

53. Kaadu Yalli Nabii Luut marih
magaalooli Nabii Luut maral deerik
afah korse.

54. Edde luk tet buultem tet buulteh
xeet digaalak. (woh Qaraanak
keenil oobe xeeti kinnuk).

55. Toysa seehadaytow anni
niqmatitteey, isi Rabbik edde agay
waa gittam. (geyyi wayittam).

56. A meesiise usuk Nabii
Mucammaday 4zsafeájķo kaak
naharsi ambiyay sinni mara
meesiisak temeetek numuk teyna
kinni.

57. Qhiyaamay xayyoowa deqsitta
xayyowteh.

58. Too waqdi Yallak sa is edde
tamaate wakti taaxigem matanaay
tet gutuqtam matan.

59. Ta korosey Qajjibsittaanam
(cakkumsuttaanam) ta Qhuraanaa?
60. Kaadu anqasah kaal tasuuleeniih,
usuk sin akak meesiisaamih
conxoh maweqtaanaa?
61. Isin deedalat gabxitak kaat derre
cabtan.
62. Toysa Yallah kummaataay, qibaada
dubuk kaah caglisa.


1. Qhiyaama xayyowteeh, alsá
faqitteeh, namma ikkel gacte.

2. Kaadu koros Nabii numma tascasse
asta table waqdi iimaanat derre
cabtaah, ah aggiriqee waa baaba
iyyan.

3. Kaadu Nabii dirabboyseeniih, sinni
kalbi fayxi kataaten, ummaan amri
umaané takkay maqaané takkay le
maral dabqa Qhiyaamah ayró.

4. Kaadu nummah ta korosuh keenik
duma sinni farmoytit dirabboyse
marat tekkeemih xaagittek sahii
kee waasó edde tanim keenih
temeeteh.

5. Ama keenih yemeete Qhuraanat
kaxxa cikmatay dudda leeh gufti
taafee edde tan.tokkel meesisso
maca xiqtaa, Yallat derre cabeeh,
farmoytit dirabboyse marah?

6. Toysa Nabiyow derre keenit cab,
keenih qambal israafiil deqsita
malaykatti seeca ayró baantat
waagaleeh hagga leemih fan. (cisab
booxá kinnuk).

7. Ken intiita rammit luk magooqak
yawqen fixiixe qanaytih innah
gacak fixix gibdah.

8. Usun sissikuk seeceynâ fanah
gexaanaah, koroositeh yan mari tah
gibdi ayró iyya.
9. Dirabbosseh nabiyow ku meelak
naharat Nabii Nuuc meela, usun
dirabboyseenim ni naqsu Nuucu
kaadu cabuli kaak iyyeeniih kaa
sahteeniih kaa xiiriyeenih.

10. Edde luk isi Rabbi kallaceh: Nabii
Nuuc, diggah anu kak yeysen num
kinniyok yoo cat axcuk.

11. Edde luk dooqa kaak oggolleeh,
qaran afoofi keenil fakneh maggo
leey tanfxxuket.

12. Kaadu baaxó tanfuxxuke daroorih
keenil qanxisneeh, qaran kee
baaxô lee tongooroweh ken finqay
nummah Yalli keenil mekleh yanih.

13. Kaadu kaa nukkuqeh lucwaa kee
bisaamirit xakben doynikit.

14. Is ni dacayrit gexxa, toh kah abnem
Nabii Nuucuh qokoluuy, koroosite
marah digaalá takku.

15. Kaadu nummah Yalli xiibiteh Nabii
Nuuc kee kay marih maaqentat
Yallih dudda tascassee astay kas
elle geyaanah tet cabneemil nuucul
ciggiila marah. Tohul kassita maray
qakkaloowah iyya maay yan?

16. Toysa mannak tenee yi digaalaa
kee Yi meesisso koroosite marah?

17. Kaadu nummah, Qhuraan
kassiisih xabbacosnehik, tohul
kaskassoowaah qakkaloowa mari
maay yan?

18. Qaad deqsita mari sinni Nabii
Huud dirabboyseeh, wohul ken
digaallehik, mannak tenee yi
digaalaa kee yi meesisso?
19. Diggah, nanu keenil rubneh kaxxa
caacayay kaxxa xabca le baytii
kee umaané edde amurruqe wayta
ayrót.

20. Usuk sinam laaracak hadiffi haah
gomboh ken qida, usun laqiibak
tewqe tamiirah (nakilih) inna luk
raaqan.

21. Toysa mannak tenee yi digaalaa
kee yi meesisso?

22. Kaadu nummah, Qhuraan
kassiisih xabbacosnehik, tohul
kaskassoowaah qakkaloowa mari
maay yan?

23. Samuud deqsita mari sinni Nabii
Saalic dirabboyseeniih, wohul
farmoytit inkih dirabboyse mara
yekken.

24. Tokkel nek numuk teynah yan
inki seehadaytu kataynaa iyyen?
Diggah, nanu toysa makoo
(maxqawit) kee cabut nan.

25. Nek fanaak wacyi kaal oobaa?
aleey, takkem hinna usuk dirabli
kaxxiina li iyyen.

26. Beera digaala keenil obta waqdi
aaxige lon addunyaa kee akeeral
dirabli kaxxiina li kinni mara.
(saalic kinnik ken kinnim).

27. Diggah, nanu usun esseren Alá
xaxxaqak tet ayyaaqennooh keenih
ruubenno mokkoroh, toysa digaala
keenil obtam qambaalaay, ken adal
isbir.
28. Kaadu Nabii Saalicow ku marah
keenih waris diggah, lee ken kee
Alâ fanal kurrumtaah, mariiy ayro
keenik yaaqubeeh, kulli arakil le
num geytimam.

29. Tokkel Sinni kataysah seeceenih
Alá qidimih, edde luk usuk alá
xabbaheeh qideh.

30. Wohul anu ken digaalehik Yi
digaalaa kee Yi meesisso mannak
teneeh?

31. Diggah Nanu jibriil keenil rubneeh,
inki adda keenit xongoleeh inkih
rabeenih, edde luk usun gaso li
dagiiree kee bocoy buluulunteh
inna yekken.

32. Kaadu nummah, Qhuraan
kassiisih xabbacosnehik, tohul
kaskassoowaah qakkaloowa mari
maay yan?

33. Nabii Luut mari sinni Nabii luut
meesissoosa dirabboyseeniih,
wohul farmoytit inkih dirabboyse
mara yekken.

34. Diggah, Nanu xeet keenil rubne
digaalah, Nabii Luut buxah mari
(kaa kataate mara kinnuk) koh
raaquh, nanu ken naggosneh woo
digaalak maaci bar.

35. Ama asallam Ni xaquk yan
niqmata, Tonnal galatna nee faatite
mara.

36. kaadu nummah Nabii Luut Ni
digaalay gibdil ken meesiiseeh,
woo meesissoosat shakkiteeniih
kaa dirabboyseenih.
37. Kaadu nummah Kay qibina kaa
essereenih umaane edde faxoonuh,
edde luk intiita ken waysisneeh, Yi
digaalaa kee Yi meesisso tamannak
tammoysa keenik inne.

38. Kaadu nummah dabaqta digaalay
salalta maaca keenil maacisse.

39. Yalli yi digaalaa kee meesisso
tammoysa keenik iyye.

40. Kaadu nummah, Qhuraan
kassiisih xabbacosnehik, tohul
kaskassoowaah qakkaloowa mari
maay yan?

41. Kaadu nummah firqawni marah ni
meesissoosa temeeteh.

42. Ni astooti inkih dirabboyseeniih,
maysoliiy, duddalih yanih digaalah
ken digaalle.

43. Qhureyshey sin koros maay tayse,
woo korosuy siinik duma sugtey
finqisnek, hinnak yallih digaalak
amaan (saay) maay liton ambiyal
obte kitoobah addal?

44. Hinnak makki koros nanu buttay
sitta geytey mayso le kinnino ittaa?

45. Makki korosih butta buksumeleeh
bukah derre cabe le.

46. Wonna hinnay xagni keenik
Qhiyaamah ayró, Kaadu
Qhiyaamah ayró gibdiih, qeero le.
(makeeko-le).

47. Diggah umeynit addunyal cakkik
badit kee hoxat yaniiniih, akeeral
habug itta girah addal yanin.
48. Girah addal ken foocitteh
hirrigsimoonuwaan ayró, saqhar
deqsitta girah digaalay gibdi
tammoysa keenik iyyan.

49. Diggah nanu ummaanim le caddol
mekelleh ginne.

50. Kaadu nanu tu abnam fannek ni
amri kalah tu hinna, inki qangara
akke waytek, woh tik iyyaanamih
qangara kinni, wohim edde takke,
sissikaaneh inti ramaccah innah.

51. Kaadu nummah siinik duma
warrayte ummattak koroosannuh
sin innah tan koros bayisneh,
Toysa keenit tekke digaalat kas
kassoowaah, kassita mari maay
yan?

52. Kaadu ummaanimiy usun abba
heeni kitoobah addal tan kutbeh.
(malayka tuktubeh tan kitooba
kinnuk).

53. Ummaan iimik qunxaah nabaamay
tikki itta lowcal macfuuzul kutbeh
tan.

54. Diggah Yallak meesita mari
jannootaa kee weeqaytitteh addal
yan Qhiyaamah ayró.

55. Usun nummâ madabay elle
daffeyaanay satta elle iyyaanal
yanin, woh dudda leeh kaxxa reeda
le Yallih xaqu kinni.


1. Yallay fulte Racmatta le.

2. isi naqoosak isih faxe mara
Qhuraan barse.

3. Usuk seehadaytu gine.

4. isih faxam baxxaqqa hayuh yab
kaa barse.

5. Ayróo kee alsá sittal ciggiilak
yimixxige cisaabay diggi iyyal
gexxa.

6. Kaadu cutuk kee coox isi Rabbi
taaxigeeh, kaah kummatta. (sujuud
kaah abta)

7. Kaadu qaran baaxóh amol fayya
heeh baaxól qadliy isi naqoosa kah
amrisa hee.

8. Miidaanat caddok tatre
waytaanaah, tu kah miidaanissen
mara gane waytaanâ gideh.

9. Kaadu miidaan qadlil (massal)
soolisaay, miidaan madaggoysina
(madaacisina) sinaamak.

10. Kaadu Yalli baaxó ginóh tet fidise.

11. Teetil caxâ mixuu kee curra addak
kak tawqe faan le tamiira (nakili)
tan.

12. Kaadu amboy qagura lee kee suruy
meqe coox teetil yan.
13. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

14. Yalli seehadaytu (aadam) gineh
kafnaanah kanniy itta kallay
alayseenih inna lek.

15. Kaadu jinni girah uray hadiidigak
(bliis) gine.

16. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

17. Yalli usuk ayró kak tawqe namma
kabih Rabbiiy, ayró kak korta
namma kabih Rabbi cagay kee
gilalah.

18. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

19. Yalli namma baday tii kak coboy
lee kee, tii kak qasbo le yesgelleeh
sittat yangoorowen.

20. Ken nammayih fanat reebuy sittat
kak tatre waana yan.

21. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

22. Ken nammayak luul kee marjaan
yawqe Yallih duddal.

23. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

24. Kaadu Yalli qaleelah inna le kaxxa
dawaanikiy badal gexa le sinam tu
xiqih.
25. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

26. Ginók baaxô bagul ennittam inkih
baytaah,

27. Ku Rabbiy nabna leeh massakaxxa
le raaqa.

28. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

29. Qaranwaa kee baaxól tanim faxxa
haytam kaa esserta, kulli ayro
usuk abaamat yan. (fayyaheek,
rammaheek, yuynuwweek,
qidek...........).

30. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

31. Sin cisaabâ fanah afkunenno abba
hayteenimil sin galatnuh a qilsi
namma buxay. (seehadaa kee jinni
kinnuk).

32. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

33. Jinnii kee seehada buttay, Yallih
amrik tawqeenim duddeenik,
qaranwâ deraafee kee baaxô
deraafek eweqa. Tawqeenim
ma duddan kaxxa maqaraay,
(kuwwataay) Yallih fayxi edde
tanih akke waytek.

34. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?
35. Toysa seehadaa kee ginnow girak
uraa kee diyaayisen nacaas Siinil
rubsumele (siinil Qulelon), tokkel
wohuk sitta ma cattaana.

36. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

37. Qaran qanxixaah qisih admisen
qasa faleh (adintá) inna le qoborta
yakke waqdi, (qhħiyaamah ayró
kinnuk).

38. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

39. Too ayró aben dambik seehadah
umeynit messerimaay, jinni
umeynit messerima.

40. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

41. Woo ayró umeynit sinni astootil
tamixxigimeeh, malayka amok
gonboobaa kee ibak dadoobal
(xibiiqal) xabba ken haytaah, girat
ken qambissa.

42. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

43. Tah jahannam giray umeynit
addunyal dirabboysak sugte kinni
Keenik iyyaanah.

44. Tet fan kee niqna kak caddok
taturte leeh fanat meekitan
digaalah.
45. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

46. Sinni Rabbih foocih soolok meesite
mari, namma jannat le.

47. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

48. Caxâ mixuu kee mexexu le luud le
namma jannata.

49. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

50. Ama namma jannatih addal gexxa
namma dara tan.

51. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

52. Ken nammayih addal ummaan
caxâ mixuk namma qaynat yan.

53. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

54. Yallih foocih soolok meesite mari
ama namma jannatal ruffu iyyan,
fidooday adda kak gibdi cariirik
kibuk tanil cusuulah anuk namma
jannatih mexexih mafaala keenil
xayih.

55. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?
56. Woo fidoodal wagitto isi baqoltit
yayseede agabi yan, ken baqoltik
duma seehada keenil morbinnaay,
jinni keenil morbinna fidoh.

57. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

58. Ta agabi qaxah wirya yaaqhuut kee
marjaan innah.

59. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

60. Addunyal maqaané abe marih galto
akeeral jannatak sa macaay?

61. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

62. Edde yabne namma jannatâ kalah
namma jannat yan.

63. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

64. Ama namma jannat inxixih
cuuginih.

65. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

66. Ken nammayih addal namma
daray nabam darittay aggiriqqe
wayta tan.

67. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?
68. Ama namma jannatih addal caxâ
mixuu kee tamiiraay (nakilaay),
rummaan yan.

69. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

70. Woo jannootah addal cal meqe
agabuy kaxxam qaxmeqe yan.

71. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

72. Woo jannootah addal curral qayniy
wagitto isi baqoltit tayseedey,
luuluk tan qarwah addal tani elle
tan.

73. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

74. Ken baqoltik duma seehada keenil
morbinnaay, jinni keenil morbinna
fidoh.

75. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

76. Anxax makaddid (barkumaamii)
kee qaxmeqe fiddiimil cusuulah
anuk.

77. Toysa seehadaa kee jinnik sin
Rabbi siinih yecee niqmatittek
dirabbossaanam ma niqmataay?

78. Ku Rabbih migaq saytuniih, kay
kayri maggoh, usuk dudda le
nabna leeh, kaal yeemene marah
mattaccoo leeh, konnaba le.


1. Qhiyaama solta waqdi.

2. Woo ayró tet ugut dirabboysa nafsi
mayan.

3. Is Yallih qaduwwi girá culaamal
ramma haytaah, Yallih kacnoytit
jannat culaamal fayya hayta.

4. Baaxó rukkuumiyyah, rukkumta
waqdi angoyyi gibdah.

5. Kaadu Qaaleela buluulumiyyah,
bululsumta waqdi,

6. Edde bullaaqey hawal fixiixisinte
takke.

7. Kaadu a ginoy sidiica gexoh tanin
akeeral.

8. Edde luk migdi mara, migdi mari
ma maraay ? usun akeeral meqe
arac le mara.

9. Kaadu guri mara, guri mari ma
maraay? Usun akeeral uma arac le
mara.

10. Addunyal maqaane yaakume mari,
usun akeeral niqmat yaakume mara
kinnon.

11. Woo mari, Yalli isil xayyoyseh yan
mara kinnon.

12. Usun naqiim deqsitta jannootah
addal yanin.
13. Nabii Mucammad Ĵa
ummatak naharsi maraa kee keenik
naharal warrayte ummatittek
maggo mari tet cula.

14. Kaadu Nabii Mucammad
Aade ummatak ellecabô
marak dagom tet culta.

15. Dahabat haxxisen (bilisen)
qaraakiyih amol yanin.

16. Usun cusuulah anuk sitta fan
afkanuk tet amol yanin.

17. Idoolitewaah, rabewaa urruy waara
keenit meekita keenih taamitoonuh
(ken kidmatah).

18. Kobboyyaayii kee, ibriikaay,
kaaquunuy gocoy darak kibuk yani
luk.

19. Kay maqubut amó keenik ma
berrissaay, kas keenik edde ma
gexa.

20. Kaadu waara urri keenit meekisa
caxâ mixuk faxaanam dooritan.

21. Kaadu haadâ cadok faxxa haanam
lon.

22. Kaadu curral qayni deqsita agabuy,

23. Taagisen luulih inna le lon.

24. Amah usun addunyal abak sugen
meqe taamah galto kinni.

25. Jannat addal uma yab kee dambi
edde yanim ma yaabban,

26. Mariiy marah keenik aba
salaąamaqleh maxco akke waytek.
27. Kaadu migdi mara, migdi mari
ma maraay? usun kaxxa arac kee
kaxxa galto le mara akeeral.

28. Usun keenaani sinni kusuurul
yanin.

29. Kaadu muuz cooxuy xaylo kak
exefih tani lon.

30. Kaadu kate wayta iraawol yanin.

31. Kaadu qulluntaah, gexxa leey,
aggiriqqe wayta lon.

32. Kaadu maggo caxâ mixuy
ambaxewaay,

33. Aggiriqqe sinniih, waaso sinni lon.

34. Kaadu fidooday fayya le lon
qaraakiy bagul.

35. Diggah nanu tayse ginoh ken
(jannatti agabu kinnuk) ginne.

36. Edde luk bikir leela ken abne.

37. Usun sinni baqolti kicna agabuy
fooduh (waday kinnuk) yani ken
abne.

38. Ama agabu migdi marah ginne.

39. Ama niqmoota lem naharsi marak
butta,

40. Kaadu ellecabô marak (migdi mara
kinnuk) butta.

41. Kaadu guri mara, guri mari ma
maraay?usun galtoo kee caalat kak
uma mara akeeral.

42. Niqin huuriy jahannam girak yanii
kee kaxxa niqna le leeh addat
yanin.
43. Kaadu diyyit inna le qiirih (qeerih)
iraawoy (silaaloy),

44. Xabca sinniih, mabla kak amqe
waytah addat yanin.

45. Woh ken kah geytem diggah, usun
wohuk duma addunyal Yallih
niqmatat batrite marah sugen.

46. Kaadu kaxxa dambih (koroosannu
kinnuk) bagul sugen yatoobeenim
niyaate kalah.

47. Kaadu rabneeh, burta nekkeeh,
lafoofiy ruma tekke nakke waqdi,
diggah nanu ugtennoo? axcuk
sugen rabi lakal ugut yaniimih
angaddiyyah.

48. Hinnak nee kee nek naharsi abbobti
ugutennoo rabneeh, burta nekkeek
geeral?

49. Nabiyow Keenik ixxic :diggah
naharsi maraay, ellecabô mari
Aadam xaylok,

50. Kobxisime le timixxige ayroh
(Qhiyaamah ayró kinnuk)
uddurul.

51. Wohuk lakal isin diggaluk ahoxa
leelah dirab leelay,

52. Nummaak akmetton cooxuk
zaqhqhuum deqsitta caxak.

53. Edde luk teetik bagitte kibetton
qulul gibdah.

54. Edde luk tet bagul niqna kak
caddok taturte leey bakar
kalewayta aaqubetton.
55. Tokkel isin bakar gibdah maggom
tet aaqubetton, kaxxam bakaareh
yan gaalay bakar kak kate waah
maaqabah.

56. Ama digaalay ken geyte ken
qibnaytiinó kinni, galtoh ayró
(Qhiyaamah ayró kinnuk).

57. Seehaday suge waytik nanu sin
ginnek Qhiyaamah ayróh madaara
manummassaanaa?

58. Yoh warisay sin agabih maxaxat
caxxan daacoyta.

59. Siini innaa seehadaytuh kaa
gintam, hinnak neey kaa gintam?

60. Nanu sin fanal raba mekelleeh,
nanu yaffare mara hinnino,

61. sin weeloola korisnaah, aaxige
waytan ginoh sin ginnam
Qhiyaamah ayró.

62. Nummah Yalli suge waytik naharsi
ginoh sin ginem teexegeenih.
Edde luk Yalli isi duddal nammey
haytoh adda sin gacisuwaam
makassittaanaa akorosey.

63. Yoh warisay tabqureenih
taniinimik dariyyuy baaxol
qiddaana.

64. Isin kaa taysubukeeni innaa,
hinnak neey kaa taysubukem
baaxok?

65. Fanne nee tekkek a yooboke darqi
ruma kaa abak neneeh, sin darqil
obtem qajjibsita mara akkuk tenen.
66. Diggah nanu kasaaritneh!

67. Tonna hinnay nanu rizqhik
baxaysinneh axcuk tenen.

68. Yoh warisay a leey taaqubeenih
iyya.

69. Isin tet oobisseeni innaa qamburrek
baaxol, hinnay neey tet oobissem?

70. Fanne nee tekkek Qasboh carakak
tan lee tet abak nenek, Yalla
mafaatittaanaa Coboyuk siinih
oobiseemil?

71. Yoh warisay a giray damaluk
qiddaanah iyya?

72. Tet caxá, Isin ginteeni innaa
hinnak neey tet gintem?

73. Nanu jahannam girah kassis kee
guurô marih tuxxiq tet (addunya
gira kinnuk) abne.

74. Toysa Nabiyow ku Rabbiy nabay
dudda leh migooqaa kee weeloola
saytunnos.

75. Yalli xiibiteh cutuuka kak korta
aroocal ayrô kormak.

76. Ama cutuuka kak korta aroocal
abna xiiba, aaxaginnitoonuy is
naba xiiba kinni kas le marah.

77. Diggah, ta Qhuraan Nabii
Mucammadal 4zsafeńýķo oobisne,
Qhuraanay nabay maqaane maggo
kinni.

78. Usuk daccarsime kitaabih addal
yan Yallih garil (lowcal macfuuz
kinnuk).
79. Qhuraan gabah xagtam matan Yalli
satunnoyse malayka akke waytek,
hinnay Yallat agleyta haanam
kee janaabaa kee wadô sinnak
saytunnoowe mara akke waytek.

80. A Qhuraanak oobiyyi ginô Rabbi
le kabuk yekke.

81. A korosey A Qhuraanaa isin
dirabbossaanam?

82. Kaadu Yalli siinih yeceeh yan
rizqhih (quusih) faatitiyyaa
diggaluk isin dirabbossaanaah
tangaddeenim?

83. Siinik numuk teyni rooci garoyra
yaafe waqdi gacissaanam maay
duddan kay xagarah?

84. Isin woo waqdi kay fan wagitak.

85. Nanu siinik kaal xayuk raqna able
waytaanakkal.

86. Tokkel Isin abtan taamal cisab kak
abe waanaah wohul galtime waa
mara tekkeenik.

87. Isin nummat yaaba mara tekkeenik
Rooci xagarah gacissaanam maay
duddan (woh ma-duddan).

88. A rabe num Yallal xayyoysime
marih num yekkek,

89. Toysa farakka le racmataay, ruffu
edde iyyam kee naqiim deqsita
jannat le akeeral.

90. Rabe num migdi marih num
yekkek,

91. Migdi marih num tekkeemih
nagaynan lito Kaak iyyaanah.
92. Kaadu a-rabe num dirab leelah
hoxa leelah num yekkek,

93. Toysa qibnaytiinoh niqna kak
caddok taturte lee le.

94. Kaadu jaciim degqsitta girâ culim le
galtoh tet digaala tammoysak.

95. Diggah Nabiyow ama kol gabbaqne
yab, nummay asmat le kinniih agay
waaga mali.

96. Toysa Nabiyow ku Rabbiy nabay
dudda leh migooqaa kee weeloola
saytunnos.


1. Yalla saytunnosseh qaranwah
addaay, baaxoh addal tanim, Usuk
(Yalli) maysoliy naggaarah yani.

2. Yalli qaranwaa kee baaxô mulki-le
(reeda-le), usuk yaynuwweeh qidah
kaadu Usuk ummaanimil qamal
geyto-li (xiqto li).

3. Yalli Usuk naharsittuy naharat tu-
kak aneewayta kaadu ellecaboytay
wadirit tu-kak raaqe wayta, iró
raaqaah kaak iró raqtam matan,
qellitaah kaak xayuk raqtam
matanaay, mablooli kaa matabla,
kaadu Usuk ummaanim yaaxigi.

4. Yalla kinni gintem qaranwaa kee
baaxó licá ayroh addat, wohuk
lakat fayya iyyeeh, isi celta
massoynah qarshi amol massooweh
(kay nabna celta massoynah).
baaxot cullu ittaamaay (ambooy,
roobuuy.....) teetik bukku ittam
Yalli Yaaxigeh. kaadu qaraanak
obbu ittaamaay kaâ fanah eweqqi
ittam yaaxigeh (malaykaa kee
kay naqoosah taamak) Kaadu
Usuk isi ixxigal siinî luk yan elle
aninnaanih rikel, kaadu Yalli isin
abba haytaanam yabali.

5. Qaranwaa kee baaxô mulki-le
(reeda-le), ginô caagiida inkih Yallâ
fanah gacta.
6. Yalli bar laqot culsaah, laqó barat
culsa, kaadu Usuk isi naqoosah
alilwah addat tanim yaaxigi.

7. Yallaa kee kay farmoyta
nummaysa, kaadu acuya amol
sin kak hee maalu (ciggiile mara
sin kak abe maalu). Siinik Yalla
nummayseeh isi maalu Yallih
sabbatah yecee marii, kaxxa galto-
le.

8. Maca malkittaanaa Yalli
inkittu kinnim kah nummayse
waytaanam! Yallih farmoyti siinih
seecak sinni Rabbi nummassaanâ
gidih, wohul Yalli nummah
digga-le xagna siinik bee Yalla
nummaysa mara tekkeenik.

9. Yalla kinni isi naqsu Nabii
Mucammadal ġa Qhuraan
aayootay baxxaqqa itta oobissam,
wohul koroosanni diteetak iimaan
noorî fanah sin yayyaaqe gidah.
Kaadu diggah Yalli xuwaw li
nacrur li.

10. Maca sin waassa maalu Yallih
gitah taceenimik, Yalli qaranwaa
kee baaxô nagra luk, siinik makki
fakiyyak naharat maalu yeceeh
korosut qeb abba hee mari galtol
ma-massoowa, woo mari Yallih
garil darajatah nabah, makki
fakiyyak lakat Yallih gitah maalu
yeceeh korosut qeb abe marak,
kaadu Yalli ama namma mara
inkih jannatah xagnise, kaadu
Yalli isin abba haytaanamak adda
yaaxigiiy teetil sin galatele.
11. Yalla meqe amaakisiyyah (gacsa)
amaakissam (taceem) miyyaay?
(kay taaqatah maalu yaceenimil
galto kaak qaagitak), Yalli wohul
galto kaah xirribisuh (yaymagguh)
kaadu usuk meqe galto-le (jannat
kinnuk).

12. Lab moominiin kee say
moominiinik ken noori ken
foocittee kee ken migdittel gexah
table ayró, asaaku sin aytikuma
(berraka) jannatittey guba
weeqaytitte kak gexxâ culimi tet
addal waarak keenik iyyan, woo
galto is kaxxa affaafa (limayiyya).

13. Lab munaafiqhiin kee say
munaafiqhiin moominiinik nee
qambaala itta ayró sin noorik
tu hirgitnamkeh, siinik wadirih
addunyâ fanah gacaay noori
wokkel gurrusa keenik itta
moominiin angasah, tokkel
moominiin kee munaafiqhiin
fanal reebuy afá le xissiime,
teetik adda-le gammiy moominiin
kak tanik Racmattá tan (jannat
kinnuk) kaadu teetik iró-le gammiy
munaafiqhiin kak tanik digaalá tan.
(girâ digaala kinnuk).

14. Munaafiqhiin moominiinih sectah
siinî luk masuginninoo addunyal
axcuk. Yeey iyyan, kinnih immay
isin sinni nafsi nifaaqhat (bagi
kufrit) finqisseeniih, Nabii kee
moominiinih finga qambalten
kaadu rabi lakal ugut yaniimil
shakkitteeniih, deedal qaagit sin
duquuruseh Yallih amri (raba
kinnuk) siinil amma iyyam
fanah, kaadu sheetan Yallal
taamineenimik sin duquuruseh.

15. A saaku munaafiqhiiney fidá siinik
moggolintaay, koroosite marak
moggolinta. Orbeyna siinik inkih
girá, is siinih taguude keenik iyya
Yalli. Kaadu is maxxu qax uma
gacsimeynaay!

16. Yallaa kee kay farmoyta
nummayseh yan marah
wakti maxayyoowinnaa ken
sorkocôbbaxitte Yallih cusim
(kassit) kee qhuraanak obteemit
allagowtuh.kaadu keenik duma
kitab kah yontocowwime
maray edde luk wakti edde
yexxeereeh sorkocobbaxitte kak
kafteh inna (yahuud kee nasaara
kinnuk) akke wayoonay, keenik
maggo mari Yallih taaqatak
yewqeh.

17. Diggah yalla kinnim ixiga, baaxó
is qabaarah kafteeh rabteek
lakal taynuwweem! Nummah
ni dudda tascassee astooti siinih
baxxaqisneh elle kaskassoowa
mara takkeeninkeh.

18. Diggah sinni maaluk sadaqhat
tacee labhaa kee sadaqhat tacee
sayyó, usun Yallih fooca edde
faxak meqe gacsa (amaaki)
yeceenik, Yalli Keenih xirribisaah,
wohuk bagul usun meqe galtó lon
(jannat kinnuk).
19. Kaadu Yallaa kee kay farmoytit
nummayse mari, woo mari usun
nummaysiyyi kak duude mara
ambiya elle temeeteemil. Kaadu
Yallih diinih sabbatah koros gaadut
rabe mari, usun sinni Rabbih
xaqul sinni galtoo kee sinni noori
lon qhiyaamah ayró, koroositeeh
nastooti dirabboyse marah tu
gactek, woo mari jaciim deqsitta
girah mara.

20. Sinaamey! Cagalah addunyâ
mano digir kee doklaay, bilqaa
kee sin fanih hiddootu, kaadu
maaluu kee xaylô massamagga
kinnim ixiga, Teetik ceelallo
roobut tooboke buqre edde temqe
buqraabay tohuk lakal is kaftaah
walqinuk tet tableeh, sarra rumay
buluule yakkeh inna kinni. kaadu
akeeral korosuh gibdi digaalá tan,
kaadu yalla nımmayse marah
dambi cabtii kee Yallih kacni yan.
Kaadu addunyâ mano is tu hinna
duquurusiyyi duyye (afeyna) baxa
akke waytek.

21. Kee sinaamey sin Rabbik
dambi-cabtii kee jannatay garbi
(bagbaggi) kak qaran kee baaxô
gide yakke fan qalala. Usuk Yallaa
kee Kay farmoytit nımmayse
marah massoysimeh yan jannata,
woh Yallih muxxoo kee cinday isi
naqoosak isih faxe marah tet yacee
kinni, Yalli kaxxa muxxo li kinni.

22. Kee sinaamey hekeltô musiibáy
(umaané) baaxô bagul takkey sin
xagta matan, kaadu biyookaay
qululuk sin nafsi xagta musiibá
matan, tet ginnaamak naharal
kitaabal (lawcal macfuuz kinnuk)
tanih akke waytek, Toh diggah
Yallal xabcinih.

23. Sinaamey tamah siinih kah
warisnem, siinik taturteemih
rookite (aczune) waytoonuuy, Yalli
siinih yeceemih wallite waytoonu.
Yalli makicna ummaan kaxxa
mariinolih hideyna (hobbiyyo-li).

24. Usun gabâ gibda le maray sinam
gabâ gibdaa kee cinnaanel
(cillaalel) amrisa. limaan kee Yallih
taaqatat derre cabe mari, sinni
nafsik sá wohut Yallak kalaąaanam
malon. Toysa diggah Yalli usuk isi
ginok gadda li, fayla li.

25. Nummah ninni farmoytit
baxxaqqa-le astootiy sumaq keenih
takkel ken rubne, kaadu kitab kee
miidaan keenil oobisne sinam
sittin fanal qadlil taamittamkeh.
Kaadu birtay gibdi maqarleeh,
sinaamah maggo tuxxiq edde yani
oobisne, Yalli isee kee isi farmoytit
kaa able kalah qokla maray isih
dumaak aaxaguk suge sinam
yaybulleenkeh. Diggah Yalli qande
li mayso li.

26. Kaadu nummah Nabii Nuuc kee
Nabii Ibraahim ken mara fan ken
rubne, kaadu nubuwwannuu kee
kitab ken nammayih samadah
neceeh neexege.ken nammayih
samadak tirri ittem taniih, maggo
mari keenik Yallih taaqatak
yewqeh.
27. tohuk lakal Ni farmoytit ken
raatittel katasne (Nabii Nuuc kee
Nabii Ibraahim raatitte kinnuk),
kaadu maryam baxa Nabii Qiisa
keenil katasneeh, injiil kitab kaah
necee. Kaadu kaa kataate marih
sorkocôbbaxittet xuwaw kee
nacror hayne, Kaadu Rahbaaniyya
(Gs rihim kee addunyak
yaggiriqqeenimi qibaadah) tet
bicsiteenih ikkal nanu tet fardi
keenil maabinnino, usun woh
kah abeenim Yallih kacnih guran
akke waytek, tokkel usun nummâ
dacayrih tet madacrisinnon, edde
luk keenik yeemene marah le galto
neceeh, maggo mari keenik Yallih
amrik yewqeh.

28. Kee yallal yeemene maraw Yallak
meesitaay Kay farmoytal eemena!
Usuk isi racmattak namma maglab
siinih aceele, (afto) kaadu nooriy
elle gexxaana siinih heeleeh, dambi
siinih cabele, Yalli dambi cabti li,
xuwaw li kinni.

29. Yalli tamah inkih siinih kah
yeceem, kitab le mari (yahuud kee
nasaara kinnuk) Yallih muxxok
tul dudda aalle waanam sinnik
yaaxigeenî gida. Diggah muxxo
inkih Yallih gabat taniih isih faxa
marah tet yacee isi naqoosak. Yalli
isi ginoh kaxxa muxxo li kinni.


1. Nummah Yalli isi baqlih caagidil
Koo giddiyta barráh maxcó
yoobbeh, kaadu is tet yibbixe
gibdaabinak Yallal weqsitta,

Yalli sin nammayih xawàh
gacam gacsiyya yaabbeh, diggah
Yalli ummaan maxco yaabbi,
ummaanim yabali kinni.

2. Siinik sinni agabu sinnil
carammoysa mari usun (agabu
kinnuk) niinaanih xiiron nel
yakkoonay axcuk, ken agbi
nummah ken inaani hinna, Ken
inaani ken xalte inaanî kalah usun
Ken inaani hinnon, Kaadu diggah
usun (labha kinnuk) maxcók uma
maxcóo kee diraabat yaaban,
diggah Yalli kaal gaca marah qafu
abe, dambi cabe kinni.

3. Kaadu sinni agabu sinnil
carammoysa mari ni inaanih
xiiron nel yakkoonay axcuk, tohih
lakal iyyeenimit gaceenik, naqasu
currusaanam keenil tan (baqolti
kinnuk) barráa kee baqala fidoh
sittal orobtak naharal, toh Yallih
meklay Yalli elle kas kassowtaanâ
gideh siinil madqe. Kaadu Yalli,
isin abba haytaanamak adda
yaaxigi kinni.
4. Tokkel Currusam gee wee num
namma alsay sitta kataatah soom
kaal yan, sittal orbaanak naharal
fidoh, toh duude wee num toysa
lactam tu dagoytih maskama kaal
tan. Toh siinih kah baxxaqisnem,
Yallaa kee kay farmoyta
nummassaanaah Yallih madqal
taamittaanâmkeh iyyaanama,
Kaadu toh Yallih caddoodaa kee
kay amrittek edde matatrina, kaadu
koros qansarissa digaalá le.

5. Diggah Yallaa kee Ķay farmoytih
amri yakeelefeeh cina mari,
bursumeenih keenik naharal
suge mari kah bursume innah,
kaadu nummah baxxaqqa le
astootiy Yallih farmoytih numma
tascassee oobisne, Kaadu koros ken
tayqunxeeh xixxibissa digaalá le.

6. Nabiyow! keenih cus Yalli inkih
ken ugusuwa ayróy (Qhiyaamah
ayró kinnuk), usun taamoomik
abba heenim keenih warsa, Yalli
ken taamoomi loowol arac xagseh
usun tet habbaaleenih anuk, Yalli
usuk ummaanim yabali kinniih,
kaak qellittam matan.

7. Yalli qaranwal tanim kee
baaxól tanim inkih yaaxigem
Maaxaginnitoo? diggah sidiica
numuy garayta matan yalli keenik
ferey haytuh yani kaa akke waytek,
kaadu koona numuy garayta matan
usuk lecey haytuh keenik yani kaa
akke waytek, kaadu tama loowok
daguk hinnay wohuk manguk
magaryan Yalli isi ixxigal keenî
luk yani kaa akke waytek, usun
faxe ikkeliiy yanoonay.tohuk lakal
usun umaanee kee maqaanek
abba heenim Qhiyaamah ayró
keenih warsele,diggah Yalli usuk
ummaanim yaaxigi kinni.

8. Matablannaa Nabiyow! Yalli
garayak waase marâ (yahuud
kinnuk) fanah tohih lakal kak
waasimeenimit yaduureeniih,
dambiiy, caddok-tatur kee yallih
farmoytih amrih cinal garayan,
kaadu usun kol yamaaten waqdi
Yalli koh abewe salaamaqle koh
aban, kaadu sinni nafsih addal,
nummah Mucammad Nabii
akkinnay, nanu kaak innaamal
Yalli nee digaalak manannaa
iyyan? Jahannam deqsitta girá
culaanaah digaalah ken xiqtah, is
manxu uma gacsimeynay fan kak
yaduureeni kinni.

9. Yallaa kee kay farmoytal
yeemene maraw! Garay abtan
waqdi dambiiy, caddok tatur
kee Yallih farmoytih amrih
cinal magarayinay, maqaanee
kee Yallak meesil garaya, kaadu
Yallak meesita, kaadu isin Yallay
cisab kee galtoh fan kak gactoonu
waytaanay garil kak maagowtoonu
waytaanak meesita.

10. Cagalah umaane edde tan garay
sheytan kabuk yan, Yallal
yeemeneh yan mari rookitamkeh,
tama garay tu keenik makala,
Yallih idini akke waytek, kaadu
moominiin dibuk Yallal kelitay.

11. Yallaa kee kay farmoytal yeemene
maraw!daffeynaani farakka hayisa
siinik iyyeenik, toysa daffeyna
farakka hayisa, Yalli isi jannat
farakka siinih heelek, kaadu uguta
siinik iyyeenik uguta, Yalli siinik
yeemeneh yan mara fayya haa,
kaadu qilmi kah yontocowwime
mara fayya le darajatittel fayya
haa, Yalli isin abba haytaanamak
adda yaaxigi, tu kaak maqellitta.

12. Yallaa kee kay farmoytal
yeemene maraw! Yallih farmoyta
garassaanam faxxan waqdi, toysa
sadaqhat uysukuma sin garayak
naharat, woh abtaanam maqaaneh
siinih tayseeh, sorkocobbaxi
saytunaaneh siinih aysuk raqtak,
tokkel taceenim gee wayteenik,
toysa diggah Yalli dambi cabti li,
xuwaw li kinni.

13. Moominiiney isin tuddagnak
meesitteenii! Yallih farmoyta
garassaanak naharat Sadqhatitte
taysukumeenimik? Toh abe
wayteeniih siinil tigibdee tet
tekkek Yalli dambi siinih cabehik,
toysa salat soolisaay, zaka
acuyaay, Yallaa kee kay farmoytih
amri oggola, kaadu Yalli abba
haytaanamak adda yaaxigi kinni.

14. Matablannaa!Munaafiqhiinih
yan maray Yalli yinqibe yahuud
awlitte? Moominiiney usun siinik
mayaniinaay, keenik (yahuud
kinnuk) mayanin, kaadu Yallal
diraabah xiibitan usun aaxaguk.

15. Yalli Qhiyaamah ayro gibdi digaala
keenih massoyse, diggah usun abak
sugeenim manxu Qaxumaa?

16. Usun sinni xiibaabi goobuh
haysiteeniih, sinni nafsii kee
sinam Yallih gitak waaseeniih, ken
bursussaah tayqunxee digaalá lon
akeeral.

17. Ken maaluu kee ken xalay Yallih
digaalak tu keenih maxiqta, woo
mari usun girâ mara usun tet addal
waaran.

18. Yalli inkih ken ugusu waa ayro
(Qhiyaamah ayro kinnuk),

Kaah xiibitaanah siinih kah
xiibitan innah, diggah usun ken
tanfiqeemik tû bagul yaniinim
akkaluk, oobbiya! Diggah usun
dirableela kinnoonum.

19. Sheetan keenil reedeeh (ken
koboreeh) Yallih cusiyya ken
hawweeniseh, woo mari sheetan
cizbi, oobbiya! Diggah, sheetan
cizbi usun kasaarite mara.

20. Diggah, Yallaa kee Yallih
farmoytih amri yakeelefeeh cina
mari, woo mari yuqunxuyeeh
xixxibite marih loowot yanin.

21. Yalli lawcal macfuuzul madqeeh
mekleh, diggah Yoo kee Yi
farmoytit aysenno iyyaanam,
diggah Yalli Qande li, Mayso li.
22. Nabiyow Yallaa kee ellecaboh
ayró nummayse maray yallaa kee
kay farmoyta cine mara yakcine
mageyta, ken abbobti yakken way,
hinnay ken xaylo yakken way,
hinnay ken tooboko yakken way,
hinnay ken kedó yakken way,
Yalli woo marih sorkocobbaxittet
iimaan arciseeh, isi xaquk isi catot
ken maqarroyseh, kaadu jannootay
guba weeqaytitte kak gexxa ken
culsa usun teetil waarak, Yalli ken
meqe taamoomi keenik raabiteeh,
keenih abe mattaccoo kaak
raabiteenih (jannatal), woo mari
Yallih cizbi, oobbiya! Digga luk
Yallih cizbi, usun yisillime mara.

1. Qaranwaa kee baaxô bagul tanim
Yalla saytunnosseh, kaadu usuk
(Yalla kinnuk) Maysoli naggaara.

2. Yalla kinni kitab marak koroosite
mara (yahuuduk bani-nadiir
kinnuk) naharsi koboxul le
dabooqak dabboh teyyeeqem,
Moominiiney isin usun sinni
kalqootak xixxibaane luk
yawqoonuwaanam makkalitton,
kaadu usun sinni kalqoota Yallih
digaalá sinnek waaselem yekkelen.
Tokkel Yalli digaalá usun kak
akkaluk sugeween kabuk keenit
baahe, kaadu ken sorkocobbaxittet
conxo qide, usun sinni qarwa sinni
gabaa kee yeemeneh yan marih
gabat baysaanaah yaggilen, toysa
sorkocobbaxi inti le maraw isin
amahal kaskassoowa mara tika.

3. Yalli Dabbó keenil mekle wannay
addunyal ken digaalak yen qidim
kee seewat, kaadu usun akeeral
girâ digaala lon.

4. Toh keenit kah tekkem diggah usun
Yallaa kee kay farmoytih amri
yekeelefeeniih, cineenimi, kaadu
Yallih amri yekeelefeeh cine marah
Yalli gibdi digaala le.
5. Moominiiney tamiirak (nakilak),
tirgiqeenim hinnay laqiibah
soolak teetik cabteenim, toh Yallih
fayxiiy kay amrik tekke, kaadu
wohut isi amrik yewqeh yan mara
xixxibisankeh abe.

6. Yalli isi farmoytal Boylak
(xannabak) qeb maliinoh keenik
waassa heemit (yahuuduk bani-
naziir), faaris kee gaala edde ma
xoxbisinniton (ma ayradditon),
kinnih immay Yalli isi farmoytit
isih faxe marih amol haa isi
qaduwwik, kaadu Yalli ummaan
iimil dudda li kinni.

7. Yalli isi farmoytal boylak
(xannabak) qeb maliinoh
magaaloolî marak waaseeh
gacsem, toysa Yallaa kee Yallih
farmoytih iimi, Kaadu Yallih
farmoytal ramadah xayih yan
maraay, qayxiixaay, tumaleelaa kee
gexsô (musaafirtu) maray sakyi
kak yiggiriqqeh iimi, Yalli tama
mekla kah abem cagalah maali
siinik gaddaloolâ fanal tabantabe
waankeh iyyaanama, Kaadu isin
Yallih farmoyti siinih baahem
beetaay elle taamita, kaadu usuk
sin kak waaseemik waasima,
Kaadu Yallak meesita, diggah Yalli
usuk gibdi digaalá lek.

8. Tonnaah tama xannabat cakki
lem muhaajiriin (makkak madiinâ
fanah guurume mara) tudagoytiitih
yan maray, le dabooqaa kee le
maaluk makki koros teyyeeqe usun
Yallak rizqhii (quusii) kee kacanu
gurrusak, kaadu usun Yallih diinii
kee kay farmoyta qokolak yewqe
mara, woo mari usun nummat
yaaba maray numma yacee kinni.

9. Madiinal dabqa haysite maray
muhaajiriin deqsita yamaatek
naharat iimaan luk sugeh yan
mari, ken fanah yeerreeh yemeete
mara kicnoonuh, kaadu usun sinni
sorkocobbaxittet kuuxewaynan
ma geyan muhaajiriinih xannabak
keenih tontocowweemih, kaadu
usun sinni nafsik ken muxxusaanah
tuddagnaa kee ceya keenit taniway,
Kaadu Isi nafsi baaker edde yan
cillaalek (cinnaané) waase mari,
toysa woo mari usun yisillimeeh
yoffoofe (limayeenih) mara.

10. Kaadu keenik (moominiin kinnuk)
lakat yemeete mari iyyah :ni
Rabbow nee kee ni toobokoh yan
maray iimaan nek yookomeh
dambi cabaay, ni sorkocobbaxittet
yeemene marah baguumaane
kee kuuxe waynan mahaysin, ni
Rabbow atu diggah allaaqal-li
(nacrurli), xuwawli.

11. Nabiyow matablannaa!
Munaafiqhiinih yan maray kitab
marak ken toobokóy koroosittek:
Mucammad kee kaâ luk yan mari
sin buxaaxik sin yeyyeeqe kaa
tekkek diggaluk nanu siinî luk
awqennooh, sin saduh inkinnah
num moggolla, kaadu qeebi
siinit abeenik diggah nanu sin
qokolenno iyyaanam, Yalli diggah
usun dirableelá kinnoonumul
sumaaqitah.

12. Sinni buxaaxik yeyyeqsimeenik
(yahuud kinnuk) munaafiqhiin
keenî luk matawqa, kaadu qeb
keenit yekkek, ken ma qoklan
(ma catan). Kaadu ken qokleenik
diggaluk bukah derre cabelon,
tohuk wadir Yalli ken macataay
ken maqokla.

13. Moominiiney, munaafiqhiin siinik
abta meesi, ken sorkocobbaxittet
gibiduk raqta usun Yallak aban
meesik, toh kah kinnim diggah
usun Yallih nabnaa kee kaal
yaamineenim aaxige waa mara
yekkeenimih sabbata.

14. Yahuud tikki ittaamaak qeb siinit
mabta moominiiney gasoosá
maroh edde tan magaaloolih
addak siinit abta tet akke waytek,
hinnay gidoorâ derrek siinit abta
tet akke waytek, Ken umaane
ken fanal gibdih, inkih ittaluk
yaniinim keenik takkaleeh ken
sorkocobbaxitte fixiixih tan, toh
kah kinnim diggah usun kas-
kassoowa mara hinnon.

15. Ama marih (yahuud kinnuk)
ceelallo keenik naharat xayi uddur
suge marih (makki koros kinnuk)
ceelallo usun tammoyseenih sinni
umaaneh galto addunyal, kaadu
qansaru le digaalá lon akeeral.

16. A munaafiqhiinih abinih ceelallo
sheetan ceelallo kinni, seehadaytuk
koroosit iyye waqdi, tokkel woo
seehadayti koroosite waqdi
diggaluk anu kok bari kinniyooh,
diggah anu Yallay ginô Rabbi
kinnik meesita iyye.

17. Tokkel Ken nammayih ellecabo
(sheetan kee korostay kay amri
oggole kinnuk), diggah usun girá
culaanama teetil waarak, toh teeti
daalimiinih yan marih galto.

18. Yallaa kee kay farmoyta nummayse
maraw! yallak meesita, usuk sin
kah amrisem abtaanaah usuk sin
kak waaseemik waasimtaanamal,
kaadu kulli nafsí beerah
(Qhiyaamah ayro kinnuk) taamak
tatrusem wagitay, Kaadu Yallak
meesita, diggah Yalli isin abba
haytaanamak adda yaaxigi kinnik.

19. Kaadu Yallaa kee kay farmoyta
nummayse maraw Yalla
hawweeneeh, Yalli le nafsi
hawweenise marih inna makkina,
woo mari usun Yallih amrik yewqe
mara kinni.

20. Girâ maraa kee jannatti mara
Mamassowta, jannatti mari usun
yisillimeeh yessemeqqe mara
(limaye mara).

21. A Qhuraan qalel oobisinninoy,
Yallak meesih rammitah,
baqitah tet abaluk ten, kaadu too
ceelalloola sinaamah tet naagureeh
baxxaqisna cubbusa mara yakkeenî
gidah.

22. Usuk Yallay nummah qibaada
cakkisitay kaak sa nıīmmey haytô
Yalli kak aneewaa kinni, qellittam
kee tambulleem yaaxigi, Yalli usuk
fulte Racmattaay, Gunê Racmatta
le Rabbi kinni.

23. Usuk Yallay kaak sa nummah
qibaadá cakkisita yalli kak
aneewaa kinni, usuk amoytay
ginó inkih yamlike, kulli boolak
saytunnooweh, kulli qaybik
nagaynan le, Isi ambiyaa kee isi
farmoytit Nummaysé (mugqjizal)
usuk isi ginoh taamoomi dacrise
(loynise) kinni, Maysoliy kak ayse
waana kinni, Dirkisey naqoosa
inkih kah Rammitta kinni,
Kaxxiina liy kaxxiina cakkisita
kinni, yalli agleh kaat hayya
haytaamak saytunnooweh.

24. Usuk Yallay qibaada cakkisita,
usuk gineynay gino inkih gine
kinni, usuk ginó Qimbisé kinni, isi
gino isih elle faxe innal weeloyse
kinni, saytun Rabbiy meqe
migooqay tayse le kinni, qaranwal
tanim kee baaxól tanim inkih kaa
saytunnossa, Usuk reedal mayso li,
isi ginoh abaamal naggaara.


1. Yallaa kee kay farmoytaL
yeemene maraw! Yi naqboytit
kee sin naqboytiitih yan mara
kacnoytiitih mahaysitina, sin kee
ken fanat yan kacanih sabbatah,
Nabii kee muslimiin xaagu ken
guddussaanamal. Nummah usun
cakkik (diinii kee Qhuraanak)
siinih temeeteemil koroosite marah
anuk, moominiiney usun Yallih
farmoyta makkak yayyaaqeeniih
sin makkak yayyaaqeenihik
mannal ken takcineenii? isin Yallay
sin Rabbi kinnil teemeneenimî
sabbatah, Moomininey isin Yi
gitih gicloo kee Yi kacnih guranah
yewqe mara tekkeenik, toysa Yi
naqboytit kee sin naqboytiitih yan
mara kacnoytiitih mahaysitina,
Nabii kee muslimiin xaagu
ken guddussaanamal, anu isin
qellisseenim kee tuybulleenim
Inkih anu aaxaguk, kaadu siinik
toh abe num nummah massa le
gitak makkooteh.
2. Usun siinik yeyseenik,

naqboytit siinik akke lon, kaadu
sinni gaboobi qidimih siinil
ruubeloonuuh, sinni arrob umaanee
kee xaafuh siinil ruubelon, kaadu
ken innah koroositinnitoonuy faxak
yenen.

3. Inkinnah sin Ramad siinih xiqam
maliiy sin xaylo siinih xiqtam mali,
Qhiyaamah ayró Yalli sin fan baxse
le, kaadu Yalli abbá haytaanam
Yabali kinni.

4. Nummah moominiiney isin Nabii
Ibraahim kee moominiinik kaâ
lih yen marat meqe katayyu luk
tenen ken kataytaanamal, usun
sinni maray koroositek: diggah
nanu sin kee isin Yallâ kalah
uqbuddu haytaanamak bari
kinninooh, isin koroosannuk
elle taniinim nengeddeeh, nee
kee sin fanat qadaawat kee naqbi
umman yanim tumbulleh, Yallal
dubuk eemenni haytaanam fanah,
kinnih immay Nabii Ibraahim isi
abbak iyye maxcó kay katayyut
ma culta, diggah dambi cabti koh
essereyyooh, Yallak tu koh maxiqa
kaak iyye waqdih maxco kinni, Ni
Rabbow kol kelitneeh, koo fanah
nuduure (toobah) kaadu ni Rabbow
Qhiyaamah ayró gacim Koo fanah
yakke.

5. Ni Rabbow! koroosite marih
mokkoro (aqayyaare) nee maabin
ken gabat nee digaaltaah ni
diinik nee korsaanamal, kaadu ni
Rabbow dambi neh cab, diggah
Atu maysoliy kak ayse waana
kinnito, isi ginoh abtaamal naggaar
kinnitok.
6. Nummah moominiiney inni nafsil
siinih xiibita immay, isin Nabii
Ibraahim kee moominiinik kaâ luk
yen maral meqe katayyu luk tenen
ken kataytaanamal, addunyaa kee
akeeral Yallak galtó qaagita marah,
iimaan kee ambiyâ katayyut derre
cabe numuh tugactek, diggah Yalli
isi naqoosak gaddali, kulli caalatal
faylali kinni.

7. Moominiiney yalli sin fan kee
makki korosuk sin xaynak isin
qaduwwi kak tekken marî fanat
kacanu heele usun islaam diinit
culaanamal, Yalli usuk ummaan
iimih duddali, Yalli isi naqoosah
dambi cabti li xuwaw li kinni.

8. Moominiiney yalli diini taagah
qeebi siinit abeweeh, sin dabooqak
sin ayyaaqewe marah meqem
abtaanaah qadaalat keenih
abtaanamak sin ma waasa, diggah
Yalli qadaalat le mara kicnih.

9. Cagalah Yalli kacanuk sin
kak waasam, diini taagah qeb
siinit abeeh sin dabooqak sin
yeyyeeqeeh, sin mayyaaqal sitta
qokole (cate) mara qokoltaanaah
takcineenimi, ken (koros kinnuk)
qoklaah ken yikcine mari, toysa too
mari usun sinni nafsi koroosannut
yudlume mara kinni.

10. Yallaa kee kay farmoytal yeemene
maraw! Teemene sayyó guuroh
anuk (koros baaxook Muslimiin
baaxó fan) siinil temeetek, toysa
ken mokkora (iqiyyira) iimaan
numma keenik taaxigeenimkeh,
Yalli ken iimaanih numma nagay
yaaxigek. tokkel Teemene sayyó
kinnim keenik teexegeenik, toysa
ken baqoltiy korosuh tanî fanah
ken magacsina. Teemene sayyó
digibih koros ken abittam ma
xiqtaay calaali hinna, kaadu koros
teemene sayyo digibih abittam

ma xiqtaay keenih calaali hinna,
kaadu teemene sayyóh baqoltiy
korosuh raqteh yarasak (mahrik)
keenih yeceenî sugeenim maaluk
keenih acuya, kaadu ken galtoota
(mahri kinnuk) keenih taceeniih
ken digbissaanam dambi siinil
mali, kaadu moominiiney siinik
koroosite agabih gennaaqó
maloowitinaay, isin siinik
koroositeh yan agabul yarasak
(maharik) teceenim maaluk korosul
esserita, kaadu koros ken agabuy
yuslumel yeceenih sugen yaras
esserittay moominiinil, Tama
aayatal edde yabne mekla is Yallih
meklay usuk sin fanal mekla elle
abe inna kinnik ma cinina, Yalli
yaaxigi kaak qellittam matan, usuk
isi abtol naggaara.

11. Kaadu sin agabuk tuy diinik
korraqte koros fan eleelitteeh, woo
koros keenil maharik teceenim
siinih aceewaytek, tohih lakal ken
gaaddeeniih, xannaba orbisseenik,
agbi kak gexe marah acuya
xannabak usun yeceenih innah
tanim maharik, kaadu Yallay isin
elle teemeneenih taniinik meesita.
12. Kee a Nabiyow! Teemene sayyo
kol temeetek xagana koh culak,
Yallat agleytah tu heewaanamal,
kaadu garqó abe waanaah,
dalwa abe waanaah, sinni xaylo
qide waanamal, kaadu bicsiten
almummaa (ererii) kee diraabah
ken baqolti xalewayte xaylo keenih
orbise waanamal, kaadu ken kah
amrissi hayte maqaanel ku amri
cine waanamal, toysa xagna keenih
culaay Yalla dambi cabti keenih
esser, diggah Yalli dambi cabti li,
xuwawli kinni.

13. Yallaa kee kay farmoytal
Yeemeneh yan maraw! Yalli
yinqibeeh kah ceere mara (koros
kinnuk) Makcininaay qokoluh
ken ma haysitina, nummah usun
akeerâ galtók yobboodeenihik,
korosuk magooqal yan mari Yallih
Racmatak kah yobboode innah
akeerak.


1. Qaranwal tanim kee baaxô bagul
tanim inkih Yalla saytunnosseh,
usuk (Yalla kinnuk) maysoliiy
abaamal naggaar kinni.

2. Yallaa kee kay farmoyta nummayse
maraw! Xaganay duuduse
waytoonu waytaanaa kee hinnay
abinat asse waytoonu waytan
maxco macah ittaanaa?

3. Tama taamay abe waytoonu
waytaana Yallih garil naqabuh
tembeh.

4. Diggah Yalli massowwu iyyeh isi
gital qeebi abah yan mara kicna.
Usun xisoosay exefut (xakabut)
tanih innah anuk.

5. Nabiyow isi mara Ķassis Nabii
Muusa isi marak iyye waqdi: yi
maraw ada macah yoo abtaanaa
nummah anu Yallih farmoytay
siinî fanah rubsume kinniyom
yok taaxigeenihik? Tokkel usun
cakkik makķooten waqdi, Yalli ken
sorkocobbaxitte makkoyseh tirtok,
Yalli kay taaqatak yewqe mara tirri
mahaa.

6. Kaadu Nabiyow! Isi marah,

Nabii Qiisa maryam baxi: israa-
iil xayloy diggah anu Yallih
farmoytay siinî fanah rubsumey,
yok naharal yemeete tawraat
kitaabal temeetem nummaysak,
kaadu yallih farmoytay yok lakal
yamaatey migaq kak Acmad
kinnil Mucammad {zsak sin
aytikumusak (berrekisak) emeete
iyye waqdi keenih cus, tokkel
Nabii Mucammad zsa
baxxaqqa le astooti keenih luk
yemeete waqdi, tah baabay
baxxaqqa le atu neh luk temeetem
kaak iyyen.

7. Yallal dirab ginnaasiteh yan
numuk dulmih iyyi gacaa, usuk
islaamaninnâ fanah seecimak?
num kaak ma gaca ), kaadu Yalli
koroosannut isi nafsi yudlume
mara tirri mahaa.

8. Yallih noori (Kay diini kinnuk)
sinni afittet bargusaanam
(badisaanam) faxan, Yalli isi noori
(kay diini kinnuk) duuduséh koros
tanqibe way.

9. Usuk Yallay isi farmoyta (Nabii
Mucammad ġz;akíķkinnuk)
ruube tirtoo (Qhuraan kinnuk)
kee nummâ diinil (Islaam diini
kinnuk) ummaan diinik iro kaa
raaqisamkeh, Yallat agleyta haa
mari yanqibe way.

10. Kee Yalla nımmmayse maraw!
qansarissa digaalak sin naggossa
Tellemmo (kabxa) Siinih maay
ascassoo?

11. Yallaa kee kay farmoytal
taamineeniih, Yallih gital
tangicilleenimi sinni maaluu kee
sinni nafsih, toh kayrih siinih
aysuk raqta isin woh yaaxige mara
tekkeenik.

12. Moominiiney toh abteenik, Yalli
sin dambitte siinih cabeleeh,
jannootay guba weeqaytitte kak
gexxa sin culse le, kaadu meqe
dabooqay Qadni deqsitta jannootal
tanil dabqih sin heele, toh kaxxa
asallam kee affaafa (limayiyya).

13. Kaadu moominiiney akittoy
kicintoonu liton, toh Yallak catoo
kee makki fakimiy xayi kinni,
kaadu Nabiyow tama muxxol
moominiin aytikumus (berrakis).

14. Yallaa kee kay farmoytal yeemeneh
yan maraw! yallih diini cata mara
tika, Nabii Qiisa Maryam baxi
cawaariyyiinik (Yalli Qiisah
doore wakliytitte kinnuk) kah iyye
innah: Yallih diinih sinam seecaah
yallih diini qoklaamah iyye yoo
cataa? iyye waqdi, cawaariyyuun
deqsita mari kaal gacisak :Yallih
diini cattam nee iyyen, tokkel
Israa-iil xaylok horta teemeneeh,
horta keenik koroositteh, tokkel
keenik yeemeneh yan mara ken
naqboytiitil ken catneeh, usun
mayso le marah maacisen sinni
naqboytiitil.


1. Qaranwal tanim kee baaxô bagul
tanim inkih Yalla saytunnossah,
Usuk amoytay ginó inkih yamlike
kinni, usuk kulli boolak saytunih,
usuk isi reedal mayso li, isi abtol
naggaara.

2. Yalla kinni toogimah yan
marâ fanah farmoytay (Nabii
Mucammad frae kinnuk)
keenik yaniy Yallih Qhuraanih
aayoota keenil yakriye keenih
rubtem, kaadu koroosannuu kee
dambittek ken saytunnoysaah,
Qhuraan kee Sunna (cadiis kinnuk)
ken barsa, usun kaak (Nabii
kinnuk) naharal cakkik baxxaqqa
le makoh addat sugen.

3. Kaadu keenik aka maray ken
matre weey uxih amaate weeh
kaa ruube (qarab yakkoonu, gersi
mara yakkoonu), Yalli maysoli,
naggaara.

4. Woo Nabiih ruubiyyi, Yallih
muxxooy kay acway isi naqoosak,
isih faxa marah tet yacee. Kaadu
Yalli kaxxa muxxoli, maggo
acwali.

5. Tawraatal taamitaanamal
dirkisimeeh tohuk lakal elle
taamite wee marih ceelallo,
dananay elle tanim kak aaxige waa
kitooba yakkuqeh ceelallo kinni,
manxu qax umaa Yallih astootiy
Nabii Mucammad ĵzsaseńíķ
numma tascasse dirabboysah

yan marak ceelallo, kaadu Yalli
daalimiinih yan mara tirri mahaa.

6. Ixxic nabyow: kee yahuudute
maraw sinaamak addaak Yallih
kacnoytit sinni tekkeleenik, toysa
raba qaagitaay faxa, numma yacee
mara tekkeenik.

7. Kaadu usun inkinnah kaa (raba)
maqaagitaanaay, mafaxan ken
gaba umaanek tuysukumeemih
sabbatah, kaadu Yalli daalimiinih
yan mara yaaxigi kinni.

8. Nabiyow Keenik ixxic: diggah
woo rabay isin kak kuddaana
diggah usuk siinit angoorowe le,
tohuk lakal qelittaah tambulleem
yaaxigî fanah gacsimetton, tokkel
yalli abak suggu itteenim siinih
warseleeh, sin elle galtele.

9. Yallaa Kee kay farmoyta
nummayse maraw! Adan aba num
jumqatti ayro jumqattâ Salaatah
adan aba waqdi, toysa isin Yallih
kassitî fanah (kutbaa kee salat
kinnuk) gexaay tellemmó caba, toh
abtaanam kayrih siinih aysuk raqta
sinni nafsih meqem yaaxige mara
tekkeenik.

10. Tokkel jumqatta salaatak gaba
kaltan waqdi, toysa baaxól
fixiixaay, Yallih rizqhi guransita,
kaadu Yalla maggom cusa (kasa),
yasillimeeh yaffoofe (limaye) mara
takkeeni gideh.

11. Kaadu muslimiinik tu tellemmo
ablee kee hinnay addunyâ doklaa
kee tet bilhada able yekken waqdi,
Nabiyow teetî fanah sissikuk kok
fixiixeeniih soolak koo caben.
Nabiyow! keenik ixxic: Yallih
garil tanim doklaa kee tellemmok
(kabxa kinnuk) kayrih aysuk siinih
raqta, Yalli usuk rizqhi acuyyu
haa marak inkih yaysi kinnik isin
rizqhi kaal esserita.


1. Nabiyow Munaafiqhiin kol tamaate
waqdi, sinni arrabat diggah, atu
yallih farmoyta kinnitoomuh
sumaaqitnah itte, diggah Yalli atu
kay farmoyta kinnitom yaaxigeh
kaadu Yalli sumaaqitah diggah,
munaafiqhiin dirableela kinniimil.

2. Munaafiqhiin sinni xiibaabi gob
kee reebuh haysitteeh, Yallih gitak
sinni nafsii kee sinam waasseh,
diggah usun abak sugeenim manxu
qaxuma taamaay.

3. Toh kah kinnim usun arrabal
yeemeneeniih, tohuk lakal
sorkocobbaxal koroositeenih, edde
Yalli ken sorkocobbaxitte iimaanak
alfeh koroositeenimih sabbatah,
toysa usun maqaane keenik edde
tanim mayaaxigaanaay edde
maradan.

4. Kaadu tama munaafiqhiin table
waqdi ken xagarih maqaane
kot meqeeh, tassakooteh, kaadu
usun yaaben ken tekkek, ken yab
ankacissah, ken lubbitte iimaan kee
kassi boolak gexxaamah hununuh
gidaaral kelsime guruumudih
innah gacak, usun conxô gibdah
ummaan xongoló sinnil raddem
yakkalen, Nabiyow! Usun nummah
ku qaduwwik atu keenik daccarsim
(cibbarsim). Yalli isi racmatak

ken yayxaarayik usun tirtô gitak
mannal makkootaanaa?

5. Yallih farmoyti dambi cabti
Yallal siinih esserâ gideh ama
keenik iyyan waqdi (munaafiqhiin
kinnuk), sinni moyyaayi anqasah
esgeyyi haan, Kaadu nabiyow usun
kaxxamariinitak ken kah sectaamat
derre cabah ken table.

6. Nabiyow! tama munaafiqhiinih
dambi cabti essertam kee hinnay
keenih essere waytam keenil inki
gide, diggah Yalli dambi inkinnah
keenih macaba, diggah yalli isi
taaqatak yewqe mara cakki gital
tirri mahaa.

7. Munaafiqhiin kinni: Yallih
farmoytih xaqul yan marah
(muhaajiriin kinnuk) masruf
maaciinaay maskamina ittem usun
fixixxi iyyaanam fanah, qaranwaa
kee baaxô kadnooniiy quusik ken
addal enni ittam dubuk Yalli le,
kinnih immay munaafiqhiin woh
mataaxigaay edde maradda.

8. Ta munaafiqhiin: nanu madiinâ
fanah nuduurek, mayso le mari
(munaafiqhiin kinnuk) gacaah
xixxibaane le mara (moominiin
kinnuk) teetik ayyaaqele itte. Yalli
keenil gacisak: mayso lem Yallaa
kee kay farmoytaay, moominiini,
kinnih immay munaafiqhiin woh
mataaxiga.
9. Kee yeemene maraw! sin maaluu
kee sin xaylo yallih cusiyyaa kee
kay qibaadak Sin agxise waytay,
kaadu toh abe mari, toysa too mari
usun baxaysite (kasaarite) mara.

10. Kaadu moominiiney siinih
neceemik tu kayri gital acuya,
siinik numuk teynal rabi yamaatek
naharal, tokkel usuk rabi kaah
yamaate waqdi nadaamitak:Yi
Rabbow dago wakti rabak yoo
wadirrossaamal, tokkel inni
maaluk sadaqhat attacayyuk eneeh
meqe marih num akkuk en iyya.

11. Kaadu Yalli nafsi mawadirroysa
rabi kaah yamaate waqdi, kaadu
Yalli maqaanee kee umaanek abba
haytaanamak adda yaaxigi kinniih
sin elle galtele.


1. Yalla qaranwal tanim kee baaxô
bagul tanim inkih kaa saytunnossa,
usuk dudda le reeda leeh, qax meqe
fayla le, usuk ummaan iimil dudda
li kinni.

2. Usuk Yallay sin gine kinni,
korostay yallih inkittinaane
yangadde siinik yaniih, moomintuy
kaa nummaysay kay diinil taamita
siinik yanih, Yalli isin abba
haytaanam yabali kinniih tu kaak
ma qellittaay sin elle galte le.

3. Yalli qaranwaa kee baaxó cakkil
gineeh sin tayse weelot weeloyseeh
usuk sin weeloola qaxa yeymeeqe,
Qhiyaamah ayró siinik madaara
kaâ fanah takke.

4. Yalli yaaxigeh qaranwaa kee
baaxóh addat tanim, kaadu
yaaxigeh qellissaanam kee
taybulleenim, kaadu Yalli alilwah
addat tanim yaaxigi kinni.

5. Ta korosey Siinik duma
Koroositê suge marih (Qaad kee
Samuuduuy.....) xaagi Siinih
mamattoo? Tokkel usun sinni
koroosannuu kee sinni uma taamah
digaalá tammoyseenih, kaadu usun
akeeral ken qansarissa digaalá lon.
6. Tama digaaláy addunyal keenit
tekke keenit kah tekkem, ken
farmoytiitiy Yalli keenih ruube
baxxaqqooqi le astooti keenih
luk amaatuk sugteeh, usun tokkel
woh assacakkuk: nee seehada tirri
haytaa? Iyyeeniih, koroositeeniih,
iimaanat derre caben, Yalli usuk
ken iimaanak gaddaliteh. Yalli isi
ginók gaddali numuh ma ceyta,
usuk isi abtol fayla li kinni.

7. Koroosite mari rabak lakal
inkinnah magooqak ugsume
waanaah awqe waanam
yekkeleeniih warsiten, Nabiyow!
Keenik ixxic: yeey inni Rabbil
xiibita immay isin sinni magooqak
ugsumettoonuuh awqetton, tohuk
lakal isin addunyal taamoomik
abteenim siinih warselon, Yalli sin
magooqak sin ugsaah sin taamal
sin galtam kaal xabcinih.

8. Toysa Yallaa kee kay farmoytaa
kee Nooriy (Qhuraan kinnuk)
oobisne nummaysa, Yalli abba
haytaanamak adda yaaxagi kinni.

9. Maagoynah ayroy Yalli sin kee
gino inkih edde gaaboysa kassita,
toh baxaysitiyyi edde yambullee
ayróy mariiy marak edde muxxuta
kinni, kaadu Yalla nummayseeh,
meqem abite num, Yalli kay
dambitte kaak duugaah, jannootay
guba weeqaytitte kak gexxa kaa
culsa, umman tet addal waarak,
too jannootal aban waariyyi
kaxxa affaafaay kaxxa asallaame
(limayiyya) kinni.

10. Kaadu koroositeeh, Ni astooti
dirabboyse mari, woo mari girâ
mara tet addal waarak, is manxu
umá gacsimeyna.

11. Umaane inki num maxagta
Yallih meklaay kay idini akke
waytek, kaadu woh Yallak is
xagtem nummayse num, Yalli
kay sorkocobbaxa tirri haa
wohul yisbireemih taagah, Yalli
ummaanim yaaxigi kinni.

12. Kaadu Sinaamey Yallih amri
oggolaay, Kay farmoytih amri
oggola, ama oggolut derre
cabteenik, toysa cagalah Ni
farmoytal tanim baxxaqqa le
gudduysiyya kinni.

13. Yalli inkittu kaak sa qibaada
cakkisita Yalli mayan, tokkel
moominiin dibuk sinni caagiidah
Yallal kelittay.

14. Yallaa Kee kay farmoyta
nummayseh yan maraw! diggah sin
agabuu kee sin xaylok tuk teyna
sin qaduwwik keenik cibbarsima,
kaadu usun baaheenimik qafu
keenih abteeniih ken elle kataate
wayteeniih, keenih cabteeniih ken
tustureenik, toysa diggah Yalli
dambi cabti li xuwaw li kinni.

15. Cagalah sin maaluu kee sin xaylo
siinih aqayyaare (mokkoro), Yalli
kaxxa galto le (kay oggol doorite
marah).
16. Toysa moominiiney Yallak meesita
duddu haytaanamal, kaadu yallaa
kee kay farmoyta sin kah sectam
oobbiyaay, ken amri oggola, kaadu
Yalli siinih yecee maaluk sadaqhat
acuya sin nafsih taysehik, isi nafsih
cillaalek dacrise mari, toysa too
mari usun yisillime (limaye) mara.

17. Isin Sinni maalu yallah meqe
gacsah (likaacih) teceenik, Yalli sin
maalu siinih xirrib xirribuh siinih
heeleeh dambi siinih cabele, Yalli
tu yetteccee marah kaxxa faatoli
xiqli kinni.

18. Yalli qellitti ittam kee umbullu
ittam inkih yaaxigi kinni, usuk isi
reedal maysoli, isi abtol naggaara.

1. Nabiyow! Koo kee moominiin
sinni Agabu cabtaanam faxxan
waqdi, toysa ken qiddâ fanah
afkanuk miyangalit anee kalah
taahirih anuk ken cabaay, qidda
loowaay dacrisa, kaadu yallay sin
Rabbi kinnik meesita, isin qidda
tamurruqeh gide ken (caben agabu
kinnuk) dabooqak ken mayyaaqina,
kaadu usun sinnih awqe woonay
baxxaqqa itta umaanéy qax uma
abeenih akke waytek, too edde
yabnem Yallih madqooqiy yalli
isi naqoosah madqe kinni. kaadu
Yallih madqooqit caddok tatre
num toysa nummah usuk isi nafsi
yudlume numu. barra cabe numow
Yalli Tohuk lakal atu cubewayta
caagid abaway mataaxigak.

2. Tokkel usun (agabu kinnuk)
qiddà keenik edde tamurruqe
waktit xayyooweenik, toysa isin
gennaaqoh ken gacsita sharqi
elle xiqsiisa innal meqe gexsitih
keenî luk gexsitak, hinnay keenik
baxsimaay ken cakkķki keenih
duudusa sharqi elle xiqsiisa innal,
kaadu ken cabteenik hinnay ken
gacsitteenik siinik qadaalat leeh
diini kak tassakooten namma
num sumaaqisaay, sumaaqita
maraw! Isin sumaq gudduysaay
yallah kaa aba, too Yalli sin kah
amriseh yanim kassiisaanaah elle
kaskassowtam yallaa kee ellecaboh
ayro nummayse mara kinni, Yallak
meesitaah Yalli kaa kah amrisem
abaah, usuk kaa kak waaseemik
waasima num Yalli kulli ceyak
mawqa kaah aba.

3. Kaadu Yalli rizqhi usuk kak akkale
waa kabuk kaah yacee, kaadu Yallal
kelte num toysa usuk kaa xiqah,
Diggah Yalli isi amri duudusa Rabbi
kinni, nummah Yalli ummaan iimih
yimixxige udduruy is kak tatre
wayta teeti hee.

4. Sin agabuy cabbiimey miyangali
kak yiggiriqqeey miyangalik
yobboode, isin ken qiddat
agaywaagitteenik ken qidda
sidiica alsa kinni, kaadu qunxa
sayyóy miyangali baahe waytâ
qiddà tonna, agabuk Bagut lagbî
qiddah wakti, usun bagut lon xalay
oobisaanama edde taadem. Yallak
meesitah yan numuh, Yalli kay
caagid addunyaay akeeral kaah
xabbacoysah.

5. Woo cabtii kee qiddak edde yabneh
nanim, Yallih madqay Yalli siinil
oobise kinni, Yallak meesitah
yan numuh Yalli kay dambi kaah
duugaah kay galto kaah yaynabeh.

6. Sin agabuk cabbiime agabu
Sinnih dabqah elle aninnaan
ikkel dabqah ken hayisa, usun
qiddat yaniinih gide isin elle
duddan innal, kaadu dabqaa kee
masruf keenil ceyissoonuh ada
ken maabinaay ken mabiyaakina,
kaadu usun bagut le agabu
yekkeenik, toysa masruf keenih
aba bagut lon xalay oobissi haanam
fanah, tokkel usun woo xaylo
siinih qarseenik (yeyseexxeenik),
toysa ken cawal keenih acuya,
kaadu mariiy mara siinik maqaane
edde taniimih amrisay ittâ luk
malisak, kaadu isin itta wayteeniih
itta geytaanam siinil tigibdeek
toysa gersittoy inâ kalah tani kaah
qarissay (taysaxxay).

7. Gaddalih yan numuy maali farakka
le isi barray cabee kee isi baxa
duddak leh gidel yasrafay, kaadu
tumaliy le rizqhi ceya elle baahe,
Yalli rizqhik kaah yeceeh gidel
yasrafay, Yalli hebeltô nafsil duude
waam mahanna rizqhik kaah
yeceeh gide kaal haa kaa akke
waytek, Yalli ceyaa kee gibdâ lakal
maali farakkaa kee gaddaliino
heele.

8. Makina magaalah maraay, isi
Rabbih amrii kee kay farmoytiitih
amrî cinal caddok taturtem. Edde
luk gibdi fokkaaqoh ken fokkaqne,
kaadu gibdi digaalay qaxumah ken
digaalle.

9. tokkel usun sinni uma taamah
ellecaboh digaalá tammoyseenih,
kaadu ken koroosannuu kee ken
uma taamah ellecabo finqaa kee
kasaara tekke.
10. Yalli gibdi digaala keenih
massoyse (makkiseh), toysa Yalla
nummaysech, kasle maraw Yallak
meesita.nummah Yalli Qhuraanay
sin edde kassiisa siinil oobisek.

11. Yalli isi farmoytay Yallih aayootay
baxxaqqaley cakkii kee deedal
ittak baxissa siinil yakriye siinih
ruube, Yallaa kee kay farmoytal
yeemeneeh meqe taamoomi
abbaasita mara diteetak diifû fanah
yayyaaqenkeh, Yallal yeemeneeh
meqe taama abbaasite mara
jannootay guba weeqaytitte kak
gexxa ken culsa, usun umman
tet addal waarak, nummah Yalli
jannatal rizqhi keenih yeymeeqeeh
farakka keenih elle hee.

12. Yalla kinni dubuk malcina qaran
ginteeh, baaxók kay innah yan
malciin gintem, Yallih wacyii kee
kay amriiy kay mekla ken fanal
obta, sinaamey diggah Yalli usuk
ummaan iimih duddali kinnim
taaxigeenimkeh, kaadu diggah
Yallih ixxiga ummaan iimit maroh
tanim taaxigeenimkeh.



1. Nabiyow! Yalli koh calalloysem
isi nafsil macah carammossaa,
isi agabih leedaa kee kacanu
gurrusak? Yalli dambi cabti li
xuwaw li kinni.

2. Nummah Yalli moominiiney sinni
xiibaabik edde calallowtaanam
siinih madqeh, kaffaara teetik
taceenimil, Yalli sin awlaytuy sin
qoklay sin caagiida gabat le kinni,
usuk siinih meqem yaaxigi, isi
abtol naggaara.

3. Cusey! Nabii isi agbuk baalî
luk walalah tutuccu iyye waqdi,
edde luk is tama yab warisseeh,
Yalli woh kaa yuybullee waqdi,
tu kak tet yiysixxigeeh, tu teetik
kak cabeh edde luk woo xaagu
teetih warse waqdi a xaagu iyyi
koh warsee kaak itte? Yallay isi
naqoosa qellissem yaaxigih yaniy,
adda yaaxigiy tu kak qellite wayta
yoh warse teetik iyye.

4. Sin nammay (Qaa-ishaa kee
Cafsa kinnuk) Yallâ fanah
gacten sin tekkek nummah sin
sorkocobbaxitte Yallih farmoyti
faxe waamâ fanah qeegteh, kaadu
sin nammay usuk faxe waamal
itta kaal (Nabii kinnuk), catteenik,
diggah Yalli usuk kay awlaytuy
kaa cata kinni, kaadu Jibriil kee
moominiinik meqe mari kay
awlaay kaa catah, wohuk lakal
inkih tan malayka kay awlaay kay
cateyniiti.

5. Diggah Kay Rabbi usuk (Nabii
kinnuk) sin cabe kaa tekkek
siinik yayseh yan agabu kaah
ciggiilisam abele, Yallaa kee kay
farmoytih amrih rammitaah kay
famoyta nummaysah yan agabu
kaah abele, Yalli ken kah amrisem
oggola agabuy taaqatak Yalli
kicnim abaah dambik kaal gaca
kaah abele, Yallah maggo qibaada
abaah sooma agabuy tu kak
agabuuy tu kak baxuw kinni kaah
abele.

6. Yallaa kee kay farmoyta nummayse
maraw! sinni nafsii kee sinni mara
giray sinam kee xeet edde ursan
bocoh kak tanik reebisa, tet amol
dacayrih (xagroh) malaykay nacrur
sinniy cayla le tan, usun Yalli
ken kah amrisem macinaanaay
usun kah amrisimeenim abaanaah
yagdubeenih.

7. Kee koroosite maraw! Ta saaku
malkittaanam maallinaay ma
gurrusina, cagalah isin elle
galtimtaanam addunyal abak
sugteenim kinnik keenik iyyan.

8. Yallaa kee kay farmoyta nummayse
maraw! Abten dambik Yallâ fanah
saytun madaarah uduura, sin
Rabbi sin uma taamoomih dambi
siinik duugelek, kaadu jannootay
guba weeqaytitte kak gexxa sin
culselek, Yalli Nabii kee kaâ lih
yeemene mara edde ayqunxeewaah
wacarriysewaay, Noori keenik
foocittee kee migdittel gexay, usun
ni Rabbow ni noori neh duudusaay
ni dambi neh cab edde iyyan ayro,
diggah atu ummaan iimil dudda li
kinnitok.

9. Kee tá Nabiyow! Koros kee
munaafiqhiinil ingicillaay, caagid
keenil iygibdiy, keenik orbeyná
jahannam girak, toh manxu umá
gacsimeynaay.

10. Yalli koroosite marah Nabii Nuuc
barraa kee Nabii Luut barrâ
ceelallo yoogore. Too namma
barra Ni naqoosak meqe namma
naqsih gubat sugteeh, ken nammay
diinil ganeenih, tokkel too nīqmma
naqasi Yallih digaalak tu keenih
ma xiqinna, kaadu ken nammayak:
(namma barra kinnuk) gira cula
girá, cula marâ lih keenik iyyen.

11. Kaadu Yalli moominiiniy Yallah
qibaada caglisseh caalatal ceelallo
yoogoreeh baxxaqise Firqawni
barrâ caalatal, yi Rabbow! Ku
xaqul jannat addal qari yoh xisaay,
firqawnaa kee kay uma taamak
yoo naggos, kaadu daalimiinih yan
marih umaanek yoo naggos itte
waqdi.
12. Kaadu Yalli yeemeneh yan marâå
ceelallo yoogoreeh baxxaqise,
Maryam Qimraan baxay isi sammo
dalwak dacrissê caalatal, tokkel
Yalli Jibriil amriseh diriqik moyya
kak culta aracak fuffu teetik ixxic
kaak iyyeeh, woo fuftó tet maxax
(maganat) toofeeh wonna luk is
Nabii Qiisal tussukuqqeeh, is isi
Rabbî qangor kee kay kitooba
nummassech, Yalla oggola maray
qibaada kaah caglisak tiyak teyna
tekke.


1. Yallay addunyaa kee akeerâ reeda
gabat le nabaah kay kayri kay
ginoh amol yemeggeh, kaadu usuk
ummaanimil qamal geyto li kinni.

2. Usuk rabaa kee manó gine rabbi
kinni sinaamey sin yaqiyyiruh,
taamâ maqaanéh siinik yayse num
yamixxiguh, kaadu usuk mayso li
tu kaak mataysaay, dambi cabti li
kinni, kaal yuduure marah.

3. Usuk Yallay malcina qaran sittak
amol inkigide akkuk gine kinni.
wagta numow Yallih ginót hebelto
fulaa kee sissinaané matablak,
tokkel qaraanâ fanah wagitto
gacam gacisey, usuk tama nabna
luk baquu kee qanxixu kaat maay
tablee?

4. Tohuk lakal Kaadu wagitto qaraanâ
fanah namma adda gacam gacisey,
wagta numow kunti qunxaane
luk bura luk kol aduurelek, Yallih
ginot hebelto cooca able kalah, is
wagittok taqabba itteh.

5. Yalli nummah, xiibitak addunyâ
qaran ifta cutuukat bilisneeh,
sheytoonâ geedano tet abne,
kaadu akeeral girâ digaalá keenih
massosne axcuk.
6. Kaadu isi Rabbil koroosite mari
jahannam digaalá le, kaadu is
manxu uma gacsimeynaay.

7. Usun teetit qambisiman waqdi,
teetiy faciyyi gibdah muxxak
kaxxa xongoló yaabben.

8. Jahannam korosuh abte naqbih
gibdah taggiggiriqqeem xayossu
hayte, sinaamak horta tet addal
qambisiminnaan waqdi tet loynissa
malayka addunyal ta digaalak sin
meesiisa farmoyti siinih mamattoo
axcuk ken esserta?

9. Yeey, nummah meesiise nel
yemeeteh iyyan, tokkel kaa
dirabbosneeh, Yalli hebeltoh iimiy
oobise mali inne, isin tu hinniton
kaxxa fingqat yan mara akke
wayteenik.

10. Kaadu usun woh aalamuk:
nummah nanu nek iyyaanam cakki
maabbah aabbinninoy, hinnay tu
raaqisa kas le mara akkķinninoy,
urta giráh mara akkuk manannino
iyyen.

11. Tokkel usun sinni dambi
(koroosannu kinnuk) yeelemeeniih,
tokkel urta girah marah finqaa kee
Yallih Racmatak yaxxeereenim
tanay.

12. Diggah, ablekal sinni Rabbik
meesita mari, dambi cabtii kee
kaxxa galató le.

13. Sinni maxcó qellissoonu, hinnay
taybulloonu, Yalli sin alilwat tanim
yaaxigi kinni.
14. Gino gineh yan Rabbi mannal
aaxige waa qellissaanam kee
taybulleenim? Usuk xuwawli, adda
yaaxigi kinnik.

15. Kaa kinni baaxó siinih madabah
sahhalossemik tet deraafel gexaay
kay rizqhi akuma, kaadu ugut kaâ
fanah yakke Qhiyaamah ayro.

16. Korosey isin sinni teemeneenii
qaraanal yan Rabbi Baaxó siinil
xuumusaamak is gibdi angoyyih
tangayye waqdi?

17. Hinnak isin sinni teemeneenii
qaraanal yan Rabbi arraaqi le
caacay siinil ruubaamak? toysa
korosey isin yi meesisso le inna
aaxigetton digaalá tablen waqdi.

18. Yalli xiibiteh nummah, keenik
naharsi mari sinni farmoytit
dirabboyseemil, tokkel ken
essecekkehik yi assacokki manna
keenil teellee? Ken bayisne wagqdi.

19. Kaadu mayablaanaa keenik amól
tan haadá galwá fakta waqdii
kee xambaqta waqdi takkem?
raddaamak tet tabbixeeh dacrissam
matan Racmaan kinni Rabbi akke
waytek, diggah usuk ummaanim
yabali kinni.

20. Hinnak korosey tah iyyaay tah ni
mara kak ittaanaah sin cattam?
yalli sin digaalam faxek, Racmaan
kinni Rabbi akke waytek, koroosite
mari tû bagul mayan sheetan
keenit abah yan duquurisiyya akke
waytek.
21. Hinnak ah iyyaay, Yalli isi rizqhi
siinik yibbixek siinih taceem?
Wonna hinnay koroosite mari
Nummaak caddok tatur kee cakkik
giltaanamih bagul yeedeen.

22. Tokkel Foocah radak gexa
num yayse innaa tirtóh hinnay
massowwu iyyeh massa le gitat
gexa num yaysee?

23. Nabiyow!Keenik ixxic :Yalla kinni
suge waytik sin gintem, kaadu
aytiy edde taabbeenii kee intiitay
edde tableeniiy, sorkocobbaxittéy
edde kaskassowtaana siinih
gintem, korosey Yallih niqmatak
faatittaanam siinik dagoh.

24. Ixxic Nabiyow:Yalla kinni baaxô
bagul sin ginteeh sin fixiixissem,
kaadu kaâ fanah gaaboysimetton
cisab kee galtoh.

25. Kaadu koros: axagni maa waqadiiy
isin numma yacee mara tekkeenik
itta?

26. Nabiyow:cagalah, Qhiyaama edde
solta waktih ixxiga Yallih garil tan,
kaadu cagalah anu baxxaqqa le
meesiise kinniyo keenik ixxic.

27. Koros digaalá xayyowtem table
waqdi, koroosite marak foocitte
taameh, tah teetiy esseritak
assaxeeruk sugteeni keenik iyyan.

28. Ixxic Nabiyow korosuk:yoh
warisa! Yalli yoo kee yollih yan
mara qidek hinnay neh xuwaaweh
nee udurruse yekkek, koros iyyi
cateleeh qansarissa digaalák.
29. Ixxic Nabiyow: usuk Racmaan
kinni Rabbi nanu kaa nummasneeh
kaal kelitne, tokkel xayuk
aaxigetton digaalá obtuwayta
waqdi cakki gitak baxxaqqa le
hoxat tanim sin kinnik nee kinnim.

30. Ixxic Nabiyow: yoh warisay! sin
lee baaxot fuuqunteh maacissek,
iyyi siinih baaheleeh daritta leey
gexxa? (num mabaaha Yallak sá).

1. Nuun- (edde faxem Yalli yaaxige)
Yalli Qhalam kee yaktube mari
uktubbu haamal xiibite.

2. Atu Nabiyow ku Rabbi koh yecee
niqmatih sabbatah cabuli akke
waytaamal xiibite.

3. Kaadu diggah atu galtoy aggiriqqe
sinni litoomul xiibite.

4. Kaadu diggah atu naba caalat
maqaaneh bagul tantoomul xiibite.

5. Xayi waktit Nabiyow atu ablettooh,
usun (koros kinnuk) ablelon.

6. Siinik cabulem kinni num abletton
koo kinnik ken kinnim.

7. Diggah ku Rabbi usuk ixxigah
yayse Rabbi kinni kay gitak
makkooteh yan marat, kaadu usuk
ixxigah yayse Rabbi kinni kay gital
tirri iyyeeh kaal diggi iyye marat.

8. Toysa isi diinil diggi xicaay
moggolin koo kee Qhuraan
dirabboyse mara.

9. Kaadu Nabiyow atu usun faxe
waanamak tu cabtaamal keenih
xabbacowtek, usun kaadu koh
xabbacoowaanam faxan.

10. Kaadu ummaan numwy xiiba
maggoy bayoytah yanih yab
moggolin.
11. Cami maggo numwy sittal hayah
sinam fanal gexaah yangagayyeh
yab moggolin.

12. Cinnaaneynay kayri celli haytam
gibdi waasoh waasay caddok
taturlih yaniy, dambi maggoh yab
moggolin.

13. Koroosanni maggah Sorkocobbaxi
kak kafe numvuy, tohuk lakal
ilmoytah yani kinni.

14. Usuk a weelot kah weeloysimem,
maali gaddaa kee xalay mangintah
sabbata.

15. Ni-aayoota (Qhuraan kinnuk) kaal
tankirriyime waqdi, ah naharsi
marih hayyayyoona iyya anqasah.

16. Xayi uddurul (waktil) kate waa
bedu kaak heenno sanal.

17. Diggah nanu makki mara qulul kee
qabaarat niqiyyire bustaan mara
kah niqiyyire innah, usun subci
wakti kay caxammixu tumaleelak
qellut yargiqoonu waanamah
xiibiten waqdi.

18. Yalli faxek maxaccinnon.

19. Tokkel ku Rabbih kabuk usun
xiinit anuk mire (giráy kaa carrisse
kinnuk) kaa mireh.

20. Tokkel usuk data gommod ceelak
maacise.

21. Tokke sittah kayam kaayeenih
maacisen waqdi.

22. Sinni buqree kee sinni
caxammixuh waqlal kuula
kaa yargaqu waah orbisa mara
tekkeenik ittak iyyen.

23. Tokkel gexeenih, usun tutuc axcuk.

24. Ta saaku tumaleela bustaan siinil
cule waytaama ittak axcuk.

25. Kuuleenih loowiteenimil dudda le
mara sinni akka luk.

26. Tokkel usun sinni bustaan carareeh
gombod yekkem yublen waqdi,
diggaluk nanu baditneeh gitak
hoxneh nan iyyen.

27. Usun Bustaan sinni bustaan
kinnim yismiten waqdi: Wonna
hinnay nanu kay kayrik baxaysite
mara nekke, tumaleela cakkik kak
waasneemih sabbatah iyyen.

28. Keenik kas kee kayrih yayse num:
siinik maxaccinniyoo, Yalla ma
saytunnossaanaa, Yalli saytunih
itteenih, hinnay Yalli faxek
itteenih?

29. Nanu ni Rabbi kaah yaguude
saytunnoysiyyah kaa saytunnosna,
diggah nanu ninni nafsi yudlume
marah sugne tumaleela cakkik
waasneemil.

30. Tokkel gari garut keenik yufkune
sitta assacakkuk.

31. Booley nee gee finqgaaw! Diggah
nanu caddok tatre marah sugne,
Yallih amri cinneeh tumaleela
cakkik waasne waqdi.

32. Ni Rabbi nanu abneh nan umaanek
kaal gacneemih sabbatah, tama
bustaanak taysem nee ciggiilisele,
diggaak nanu ninni Rabbik qafuu
kee muxxo qaagitna.

33. Addunyâ digaalá Tonna. Diggah
akeerâ digaalá wohuuk naba, usun
woh yaaxige mara akkinnoonuy
waasimak yenen.

34. Diggah Yallak meesita mari, sinni
Rabbih xaqul waara niqmat elle
yan jannoota lon.

35. Tokkel muslimiin koros inna maay
abna galtol? (mabna).

36. Maca litoonuu Mannal
mekeltaanaa? muslimiin kee koros
galtol missoowaanah ittaanamal.

37. Hinnak qaraanak oobe kitaabay
elle barittaana litoonuu?

38. Diggah isin faxinnaanim addak
kak doorittoonuh.

39. Hinnak xagnittey xiibal siinih
diggosneh iyya nellih litoonuu
Qhiyaamah ayrô fanah,
diggaluk isin sinnih faxxaanam
mekeltaanamal?

40. Nabiyow! ken (koros kinnuk)
esserey :woo meklay abiteeni
geyoonu waanamah waas keenik
yekke num miyyaay?

41. Hinnak Yallat agleytiitih yan
maray usun iyyaanamah waas
keenih yakkey faxaanamah
ken cata maay lon, toysa usun
iyyaanamat numma yacee
mara yekkeenik sinni agleytit
baahoonay?
42. Qhiyaamah ayróy Yallî sarbay
ni sarba ceele wayta tamballayu
waytaah, sinam sujuud fanah
edde seecimtay, koros sujuud edde
abtam duude wayta.

43. Intiita keenik sabruuruttaah
taqunxeeh iroh fayya tet haanam
maduudaanaay xixxibaané kee
qunxaané ken buulta Yallih
digaalah gibdah, Nummah usun
addunyal sugen waqdi sujuuduh
seecimak sugen qaafiyatah nagay
anuk, tokkel usun kaxxamariinoh
sujuud abak ma suginnon.

44. Toysa Nabiyow ta Qhuraan
dirabboysa maraa kee yoo sittah
cab, usun kak aaxige waan gambik
ken lagsennooh ken digaalennok.

45. Kaadu dago wakti (xokobbiseyyo),
keenih abenno dambitte
ossitaanamkeh diggaluk yi digaalá
gibdih korosul.

46. Hinnak Nabiyow atu a farmoh
gudduusiyyal galtó ken essertaah,
usun woo galtoh magoyta elle
tiqilsee mara yekkeenii kah aamine
waanam?

47. Hinnak usun qellittem elle tan
luucal macfuuzuy, qellittaamih
ixxigay usun faxaanam kak
yaktubeeni maay lon?

48. Toysa Nabiyow atu isi Rabbih
meklal isbiraay, kullumti kataysah
(Nabii Yuunus kinnuk) inna
makkin naqabuu kee sabri sinnah,
usuk isi Rabbih qoxxitit (kaxxa
faxewaynaan kinnuk) kullumti
bagih addat anuk seece waqdi.

49. Kay Rabbih kabuk Racmat kaa
eleele wannay, qambisimak yen
kullumti baguk baaxok booxal
usuk ilqime numuh anuk.

50. Tokkel kay Rabbi isi farmoh kaa
dooreeh, meqe marih num kaa abe.
(ambiyaa kee farmoytit kinnuk).

51. Nummah Nabiyow koroosite mari
Qhuraan yaabbe waqdi, usun
sinni intiitat Koo qawlusaanaah
koo yankiseenim xayyossu haan
koh lon naqabuh, kaadu usuk
diggah cabuli kok iyyan kuuxe
waynaanah.

52. Usuk (Qhuraan kinnuk) ginoh (woh
seehadaa kee jinni kinnuk) kassis
akke waytek kalah tu hinna.


1. Alcaaqha is Qhiyaamâ migaqwak
migaaqak teynay is nummah takku
waytam yascasse kinni.

2. Qhiyaamay cakkil takku wayta
macaay?

3. Maca koo tiysixxigeeh Nabiyow
Qhiyaamay cakkil takku wayta?

4. Samuud deqsitta kedoó (woh Nabii
Saalic mara) kee Qaad deqsitta
kedó (woh Nabii Huud mara)
Qhiyaamay meesî gibdah lubbî
taatuki deqsitta dirabbosseh.

5. Tokkel samuuduh tu gactek, Yalli
caddok taturte xongolot ken finqise.

6. Kaadu Qaad deqsita marah tu
gactek, Yalli kaxxa xongoloo kee
xabca le caacayay caddok tatret ken
finqise.

7. Yalli malcina baraay bacra ayroy
sitta katattay aggirriqqe sinni
caacay keenit ruube, tokkel woo
baritteé kee woo ayroorah addat
sinaamay rabtey qangalaltay
tamiirâ laqiibay gorrittey inaaqah
tani ceelah ken table.

8. Tokkel woo marak numwy finqite
kalah raaqe keenik maay table?

9. Kaadu firqawnaay, kaak naharat
korosuh suge maraá kee magaalol
elle korsen mari (Nabii Luut
mara kinnuk) kaxxa dambi luk
yemeeten.

10. Tokkel usun sinni Rabbih farmoyta
cineenih, wonnaluk Yalli gibdi
mabbuxuh ken yibbixe (digaalá
kinnuk).

11. Diggah nanu lee caddok taturteeh
kulliimik amo ciggilte waqdi,
doynikit Nabii Nuucùû luk sin
nukkuqeeh sin raaqisne.

12. Woo abto kassis siinih abne, kaadu
raaqissa ayti tet raaqissamkeh.

13. Tokkel baantat inki adda fuuxa
fuuxumta waqdi.

14. Kaadu baaxoo kee qaleelá le
aroocak tamukkuqeeh, inki atkah
sittat tamuttukeeh bulá takke.

15. Toysa too waqdi Qhiyaama soltah.

16. Kaadu qaran qanxixaah, usuk
woo ayró boolaataah Qande luk
maraaqa.

17. Kaadu malayka kay deraafel
gactaah, woo ayró ku Rabbih
qarshi malaykak bacra malaykatti
isi amol yakkuqe.

18. Too ayró sinaamey cisab kee
galtoh Yallî fooca sin maksan, isin
qellissaanamak tu kaak maqellitta.

19. Le kitab migdi gabah kah
yontocowwime numuh tugactek
wallê gibdah yi kitab ibbixa ikriya
iyya.
20. Diggah anu asmatuk suge, inni
cisaabat (galtot) garayuwaam.

21. Toysa usuk akeeral ruffu kaa hayta
mano le.

22. Jannatay fayya leh addal yan.

23. Jannatti mexexi kaa daggaasita
marah xayih.

24. Keenik iyyaanah:akumaay, aquba
ruffû xica tatrusutten meqe taamáh
sabbatah, taturte ayroorah addat.

25. Kaadu Le kitab guri gabah
kah yontocowwime numuh tu
gactek, maganey yi kitab yoh
antacawwime wannay iyya.

26. Kaadu inkinnah maa xaginniyo
yicisab kinnim!

27. Maganey addunyal abe rabi yi
manoh ellecabo akkinnay.

28. Yi maali yoh xiqem mali Yallih
digaalák.

29. Yi duddaa kee reedá yok gexxeh.

30. Iyyan jahannam malaykak:kaa
abbixaay wonnaluk kay namma
gaba fillat kaak axuwa silsilatat.

31. Tohuk lakal jaciim deqsitta girá kaa
culusa tet niqna tammoysamkeh.

32. Tohuk lakal silsilatay xexxaarah
malcina tabanih cusul yakket kaa
culusa iyyan.

33. Diggah usuk addunyal Yallay
nabah inkittinaanel aamanuk
masuginna.
34. Kaadu tu dagoyta yaskameenimih
sinam ilsiisak masuginna addunyal.

35. Toysa ta saaku usuk takkķel isil xayi
numuy digaalá isik waasa mali.

36. Kaadu hebeltô maaqo mali girâ
marak caxta qasaalayi akke
waytek.

37. Ama qasaalayi takmem matan
dambileelay koroosannuk kate
wayte akke waytek.

38. Xiibitah an isin tableenimil.

39. Kaadu able waytaanamal xiibita.

40. Diggah ta Qhuraan Yallih maxcoy
massakaxxa le farmoyti yakriye
kinni.

41. Kaadu usuk (Qhuraan kinnuk)
gadabê maxco hinna, kaa
nummassaanam siinik dagoh.

42. Kaadu usuk qellittem aaxigeh
iyya ginnilih maxco hinna,
isin kassittaanaah elle
kaskassowtaanam siinik dagoh.

43. Usuk ginó gineh yan Rabbih kabuk
oobe kitaaba.

44. Kaadu Nabii Mucammad
Asale nanu axce wayneemik tu
nel diraabah ginnaasitinnay.

45. Nanu diggah qanxaffe luk migdi
gabah kaa abbaxuk neneeh kaa
digaalak nen.

46. Tohuk lakal canti ramad kaak
argaquk nen.
47. Tokkel siinik ni digaalák kaa
reebisaamih dudda num mali.

48. Kaadu diggah, Qhuraan kassiisi
Yallak meesita marah.

49. Kaadu diggah nanu naaxigeh,
siinik diggah ama Qhuraan
dirabboysa mara.

50. Kaadu diggah ama Qhuraan
dirabboysaanam, Qhiyaamah ayró
koroosite maral kaxxa nadaama
akke le.

51. Kaadu diggah, usuk (Qhuraan
kinnuk) nummay asmat le kinni.

52. Toysa saytunnos! ku Rabbih
migaaqay naba.



1. Korosuk num raq sinni digaaláy
keenil obtu wayta essereeh kallace.

2. Usuk korosuh tet essereeh keenik
tet waasa num mayan, yalli tet
oobisam faxek.

3. Yallay fayya leeh nabna leh kabuk
taniih keenik cattam matan.

4. Malaykaa kee jibriil Yallâ fanah
tawqe ixxi kak kontom alfih sanat
yakke ayróh addat.

5. Toysa isbir Nabiyow qaxmeqe
sabrih.

6. Diggah, usun (koros kinnuk)
digaalá xer iimiy akke waytah
yablen.

7. Kaadu nanu xayiimiy takku
waytah tet nable.

8. Amah takkem Qaran diyaayisen
lakqoo kee nacaasih innah gaca
ayró.

9. Kaadu qaleelá bisu le suufuy
fikiikiseeniy caacayat gexah inna
takke ayró.

10. Elle xayi elle xayi essere waah,
kacnoyti kacnoyta essere waa ayro.

11. Yalli woo ayro sitta ken
yaybulleeh, sitta yaaxigeeniih sittah
xiqaanam malon. tokkel umeyni
(korosta kinnuk) isi nafsik isi xaylo
fidah yaceem faxaah sangeela
Qhiyaamah ayroh digaalak.

12. Kaadu isi barraa kee isi toobokoyta
fidah yaceem faxa.

13. Kaadu kay kedoy (gulub kinnuk)
kaa orbissaah kaa reebissah tani
fidah yaceem faxa.

14. Baaxô bagul inkih enni ittaamat
waddiimaamih sangel le, tohuk
lakal Yallih digaalák naggoowam
faxa woo fidat.

15. Caagid usuk elle faxa inna hinna,
diggah is ladá deqsitta giráy
hadiidigtaah habuubugta kinni.

16. Is arab siibtá gira niqnâ gibdah.

17. Isî fanah secta iimaanat derre
cabeeh, Yallaa kee Yallih farmoytih
amri cine mara.

18. Kaadu sectah maalu kobxiseeh,
Yallih cakki kak aceewee mara.

19. Diggah seehadayti baakerliiy,
qaraarakolih (qambaxxaglih) anuk
ginniime.

20. usuk umaane kaa xagte tet tekkek
qaraarako li kinni (qaxbaxxaagite).

21. Kaadu maqaané kaa xagteeh
gaddalitek kaxxa gabâ gibda li
kinni.

22. Salat abá koh raqtuh immay.

23. Woh umman sinni salaatih baguk
kate waa mara kinni.
24. Kaadu usun yimixxige cakki
(maglab kinnuk) maalut kak yan
mara kinni.

25. Kallaca tu malii kee kallace waa tu
malih.

26. Kaadu usun cisab kee galtoh
ayró (Qhiyaamah ayró kinnuk)
nummaysa mara.

27. Kaadu usun sinni Rabbih digaalák
meesita mara.

28. Tama meesih kah meesitaanam,
diggaluk ken Rabbih digaalá
yaamineenim mali (baggibda
mali).

29. Kaadu usun sinni sammooma
(sambooba) dalwak dacrisa mara.

30. Sinni gennaaqoh agabuu kee sinni
say naqoosay ken gabá timlike
akke waytek, toysa diggah usun
qeemu maloonuuy, yassacakken
mara hinnon.

31. Tokkel tamahak kalihim faxeeh,
gurrise mari, woo mari usun
caddok taturleela kinni.

32. Kaadu usun sinni amaanootaa kee
sinni xagna dacrisa mara kinni.

33. Kaadu usun sinni sumaaqittel
soolaah, wohul diggi iyya mara
kinni.

34. Kaadu usun sinni salat le waktil
dacrisa mara kinni.

35. Woo mari jannootah addal
massakaxxa leeh, ruffu iyya.
36. Nabiyow koroosite mari fillitte
kadeedisak koo fanah edde yardem
maca lee?

37. Kok migdaa kee gura le kabul
horta hortah gaca mara akkuk.

38. Kulli seehadayti keenik, Yalli
waara niqmat le jannat ise
culsaamah sangeelaa?

39. Aleey caagid usun elle yakkalen
inna hinna, diggah nanu usun
yaaxigeenimik ken ginne. (woh
daacoyta kinnuk).

40. Ayrô mawqooqii kee ayrô
kormaami Rabbil (Yalli isi nafsi
edde faxak) xiibita diggah nanu
dudda linoomul.

41. Keenik yayse mara ciggiilisnaamal,
kaadu hebeltô seehadayti keenik
nek mayassaqqa, ken bayisnam
fannek abe nee kaltam matan.

42. Toysa usun Sinni baatilit
giirisoonay ken ixxic, kaadu
sinni addunyal digritoonay ken
ixxic ken ayróy (woh Qhiyaamah
ayró kinnuk) kah xagnisimeenit
ongoorowwu iyyaanam fanah.

43. Magooqak sissikuk yawqen ayró,
addunyal sinni yallittey xeet kee
cooxuk tanî fanah tet yaqbudoonuh
asassakuk kah gexak sugen innah.

44. Intiita keenik meesih rammitak
buraa kee qunxaané ken buulta,
woh addunyal kah xagnisimak
sugen ayró (Qhiyaamah ayró
kinnuk) kinni.


1. Diggah, nanu Nabii Nuuc kay
marâ fanah kaa rubneh, qansarissa
digaalá keenih tamaatek naharal,
ku mara meesis iyyaanamal.

2. Nabii Nuuc iyyeh: yi maraw!
Diggah anu siinih meesisso kak
baxxaqqa le farmoyta kinniyo.

3. Yalla uqbudaay qibaada kaah
caglisa, kaadu kaak meesitaay,
yamri oggola.

4. Tohul sin dambitte siinih cabeleeh,
qumri siinih wadirroyse le
yimixxige waktî fanah, Diggah
Yalli mekle wakti (Raba kinnuk)
yamaate waqdi, mawadirroysima,
isin woh yaaxige mará
akkinnitoonuy iimaanâ fanah
asissikuk tenen.

5. Nabii Nuuc iyyeh:yi Rabbow
diggah, anu inni mara kol
yaamanoonuh baraay laqó ken
seeceh.

6. Tokkel Yi seeco tu keenih
mossinna kudimik sá.

7. Kaadu diggah, anu keenih
seecinnaanih waqdi dambi keenih
cabtuh sinni feeraari sinni aytiitat
heeniih (axcem yaabbeenimik)
sinni sarat yumbududeeniih,

(yoo yableenimik) koroosannul
yeedeeniih, kaxxa mariinoh kaxxa
mariiniten iimaan oggolaanamak.

8. Tohih lakal diggah, anu xongolo
fayya haak keenih seece.

9. Tohih lakal diggah, anu xongolo
fayya keenih heeh, tutuccah
tutuccu keenit exce.

10. Tokkel sinni Rabbil dambi cabti
essirita keenik exce, diggah usuk
maggom dambi cabti li kinnik.

11. Yallal tuduureeniih, dambi cabti
kaal esseritteenik, sittallakleh rob
siinih ruube le.

12. Kaadu maaluvy xalay farakka
siinih heele, kaadu wahoobah
yan basaatin siinih heele, kaadu
weeqaytitte siinih heele.

13. Maca liton Yallih nabnak kah
meesite waytaanam?

14. Nummah Yalli ranko rankoh sin
ginek.

15. Yalli malcina qaran sittak amol
massoowak elle gine inna
matablaanaa?

16. Kaadu alsá ken (Qaranwa kinnuk)
addal diifu abeeh, ayró ifa faanus
abe.

17. Kaadu Yalli baaxok sin gineeh
aysubukiyyah sin yuysubuke.

18. Tohuk lakal teetit sin gacsaah,
Qhiyaamah ayro teetik sin
yayyaaqe ayyaaqiyyah.

19. Kaadu Yalli baaxó fidó
siinih abe,
20. Farakka le gitittel tet bagul
gexxoonuh.

21. Nabii Nuuc: yi Rabbow diggah
usun (boola le mara kinnuk) yamri
cineeniih, le maaluu kee le xalay
finqak sa tu kah osse wayta abbottii
kee gaddaloola katyen iyye.

22. Kaadu usun kaxxa uma maláh
malsen.

23. Kaadu sinni yallitteh qibaadá
macabina sittak iyyen, kaadu
Waddiiy, Suwaaqaay, Yaqhusuvy,
Yaquuqh kee Nasri deqsitta
numtinwellitteh qibaadá macabina
sittak iyyen.

24. Kaadu nummah maggo mara
finqiseenihik ta daalimiinih finqak
sah tu mossin iyye Nabii Nuuc isi
Rabbik.

25. Usun aben dambitteh sabbatah leet
yunxuqsumeeniih, girá culsumen,
tokkel usun Yallak kalah cateynit
magennon.

26. Kaadu Nabii Nuuc: yi Rabbow baaxô
bagul koroosite marak inkittuy
mutuccu iyya macabin iyye.

27. Diggah atu ken cabtek ku naqoosa
makkoyse loonuuh, maxalan
umeynay kaxxa koroosannu le
akke waytek.

28. Nabii Nuuc: yi Rabbow yoo kee yi
xaleynaay, yi buxá moominiinih
anuk cule maraa kee, lab
moominiin kee say moominiinih
inkih dambi cabaay, daalimiinih
baatik sa tu mossin iyye.


1. Nabiyow! ixxic: Yallak wacyi
yol obsimeech diggah jinnik
horta yakke mari qhuraan yok
ankaciseeh, yoo nummayseh,
tokkel usun sinni marâ fanah
gacen waqdi: nanu diggah qajiibik
(cakkumuk) yan qhuraan noobbeeh
ankacisne keenik iyyen.

2. Tama Qhuraan cakkii kee maqaanê
fanah seecaah, meqe gita sinaamah
yascasse, tokkel nanu kaa
nummasneeh, ninni Rabbit agleh
hebeltohim mahaynaay kaah abna
qibaadat tu ma nasgalla.

3. Kaadu diggah ni Rabbih nabna
fayya itteeh, usuk barra ma
haysitinnaay, xalay ma haysitinna
iyyen.

4. Kaadu ni toogimayti (ibliis kinnuk)
Yallak cakki gitak xeeruk raqta
maxco axcuk suge, yalli barraa kee
baxa le iyye waqdi.

5. Kaadu diggah, nanu seehadaa
kee jinni Yallal dirab heewaytam
nekkele.

6. Kaadu diggah seehadak labha
jinnik labha magansitak teneeh,
jinni conxóo kee caddoktatur
keenih osisak yen.
7. Diggah, seehadâ koros tekkeleh
isin kah tekkelen innah jinnow
Yalli rabteemik num ugse weelem.

8. Kaadu jinni: diggah nanu qaran
gufnam fanneeh, gibdi malaykay
kaa dacrissaa kee dabiitittek
kibbiimeh neh suge iyye.

9. Kaadu diggah, nanu ahak duma
qaraanak elle daffeyna arooca
luk sugne kay xaagu ankacisnuh,
tokkel taway too xaagu ankacisam
faxa num dabiitay kaa qambaala
geele.

10. Diggah, nanu (jinni butta kinnuk)
Yalli baaxol yan marah faxem
umaané kinnim kee hinnay ken
Rabbi keenih faxem maqaané
kinnim manaaxiga.

11. Kaadu diggah meqe maray Yallak
meesita net yaniih, wohuk kalah
yan mari net yanih butta buttay
sissinih anuk.

12. Kaadu jinni iyyeh; diggah nanu
Yalla baaxô bagul taanise waynaah
kudimil kaak assaqqee waynam
nismiteh nee digaalam faxek.

13. Kaadu diggah, nanu qhuraanay
massa le gitâ fanah tirri sinam haa
noobbe waqdi kaa nummasneh
tokkel isi Rabbi nummayse num
abite maqaaneh daggoysiyyak ma
meesitaay dulmih abe umaanek
fulah tu kaat osisaanamak
mameesita.
14. Kaadu diggah;nanu garab
muslimiinih kak yaniih, garab
korosuh kak yan mara kinnino,
Tokkel yuslume marah tu gactek,
too mari meqe gita doorite mara.

15. Kaadu koroosite marah tu gactek,
jahannam giráh bocó yakken.

16. Kaadu Yalli: insii kee jinni
islaamaninnô gita yibbixeenih
diggi elle axcinnoonuy maggo leek
ken afaquk nen iyye.

17. Wohul ken naqiyyirê gidah, isi
Rabbih kassitit (Qhuraan kinnuk)
derre cabe num, Yalli gibdi digaalá
kaa culsa.

18. Kaadu diggah, masaagid Yallih
iimik kay addal kaak kalihim
maqbudinaay qibaad kaah caglisa.

19. Kaadu diggah, Yallih naqsi Nabii
Mucammad fraseo isi Rabbi
yaqbuduh soole waqdi jinni kay
amol sittak bagul sitta qoxxisam
akke raarra hee Qhuraan kaak
ankacisuh.

20. Nabiyow korosuk:cagalah anu inni
Rabbi aqbudeeh agleh inkittu kaat
mahaa qibaadál keenik ixxic.

21. Nabiyow tama korosuk: diggah anu
umaane siinik kalam maduudaay
maqaane siinih baaham maduuda
keenik ixxic.

22. Nabiyow diggah, Yallih digaalak
num yoo macataay, kaak kalah
eleelita mara mageya keenik ixxic.
23. Kinnih immay anu Yalli yoo edde
amriseemih gudduysiyyaa kee
yoo edde ruube farmooma sin
gudduysam duuda, kaadu yallaa
kee kay farmoytih amri cine num
diggaluk jahannam girá le, umman
tet addal waarak.

24. Koros edde tan umaanek ma katta
digaalák elle xagnisimeenim ubullu
haytam fanah, tokkel usun too
digaalá ken xagta waqdi aaxige lon
cateynak boola leeh, ixxuk dagna
lem kinni mara.

25. Nabiyow ama korosuk isin digaalak
elle xagnisimteenim xayim kinnim
kee hinnay yi Rabbi xer wakti kah
abem kinnim anu maaxiga keenik
ixxic.

26. Yalli qellittam yaaxigiiy, isih
qellisem num mayaybulla.

27. Usuk farmoytiitik isi farmoh
dooreeh edde leedeeh yikcine
farmoyta akke waytek, tokkel Yalli
isi farmoytah fooca le gambii kee
derre le gambik jinnik kaa dacrissa
malayka kaah ruuba.

28. Yallih farmoyti yaaxigê gidah,
Yallih farmoytittey kaak duma
rubsumte sinni Rabbih farmooma
diggal gudduyseenimkeh, kaadu
ken garil enni ittam Yalli marot
yabbixe isi ixxigat, kaadu kullim
looweeh ixxu kak gacseh woo
hiimik tu kaak maqellitta.


1. Kee isi sarot yambududow! (Nabii
kinnuk).

2. Bar inkih salaatah sol barak dagom
akke waytek.

3. Barak garab sol, hinnay garabak
dagom cab.

4. Hinnay garabat osisaay, Qhuraan
caatih cubbusak akriy!

5. Nabiyow Diggah Nanu qilsi maxco
(Qhuraan kinnuk) kol oobisenno.

6. Diggah barak gimo aban salat kee
qibaada sorkocobbaxa kaxxam
raatissaah maxcô baxxaqqaa kee
diggah aysuk raqta.

7. Diggah laqo maggo agxe lito.

8. Nabiyow ku Rabbih migaq cusaay,
isi qibaadah kaâ fanah aggiriqiyyah
iggiriqqiy.

9. Usuk ayrô mawqaa kee ayrô kormâ
Rabbi, kaak sa cakkil yaqbuden
Yalli mayanak, toysa keltiyyah kaal
kelit.

10. Kaadu koros koo kee ku diinik
ittaamal isbiraay qaxmeqe cabtih
ken cab.

11. Kaadu Nabiyow yoo kee tama
yaayoota dirabboysa maray
niqmatat yani ittah cabaay! Dago
wakti keenih ab.
12. Diggah usun ni garil axoowaa kee
jaciim deqgsitta girá lon.

13. Kaadu uma maaqoy serko ley
katlak oobe waytaa kee ken
qansarissa digaalá lon.

14. Baaxoó kee qaleelá tangayye ayróy,
qaleelá caxitta burta takke.

15. Diggah nanu makki korosey
farmoytay (Nabii Mucammad
csati kinnuk) sin taamoomil
sumaaqita siinî fanah rubne,
firqawnâ fanah farmoyta (Nabii
Muusa kinnuk) kah rubne innaah.

16. Tokkel firqawni too farmoyta
cineeh, gibdi digaaláh kaa digaalle.

17. Toysa sinni nafsi too digaalak
mannal catetton, meesi gibdah urru
amqadoytit abta ayró, (Qhiyaamah
ayró kinnuk) tengeddeenik.

18. Woo ayro meesî gibdah
qaran qanxixah, Yalli is
tamaatu waytaamah hee xagni
yamaatuwaam raq mali.

19. Diggah ta aayoota sinaamah
kassiisik, toysa qakkaloowaah, isi
nafsih maqaané faxe num isi Rabbî
fanah gita yabbaxay Yallak meesii
kee taaqatal.

20. Nabiyow! diggah ku Rabbi atu
barti salaatah waqdik teyna barak
sidiica afak namma afak daguk
raqtam kaak soltaah, aka adda
garab kaak soltaah, aka adda
kaadu sidocaytoh afa kaak soltam
yaaxigeh, ku kataysiisik hortay
kolluk tanî luk, yalli usuk bar kee
laqo takkeh gide yaaxigeeh usuk
ken waadoysa, yalli isin bar inkih
salaatah soolak xintaanam duude
waytaanam yeexegeeh, qafu siinih
kak abeeh siinil xabbacoyseh, toysa
barti salaatal qhuraanak siinih
xabbacowtem akriya, yalli siinik
biyaakita maray barti salaatah
soolam duude waa siinit aneelem
yeexegeh, kaadu aka maray yallih
muxxo (rizqhi kinnuk) gurrusay
baaxô bagul kabxah (tellemmo
kinnuk) yangayyee kee aka maray
yallih gital gaaduh yangicille
siinik aneelem yeexegeh, toysa
barti salaatal qhuraanak siinih
xabbacowtem akriya, kaadu

fardi salat elle faxxiima'nnal
abaay, zakay waajibik siinil tani
acuwa, kaadu yallih fooca edde
faxak sadqhat ottocowwa, kaadu
simaamey sinni nafsih maqaanek
tatrussu hayteenem is yallih xaqul
isin addunyal tatrusseenimik
kayrih aysuk raqtaah galtoh nabuk
raaqak tet geetton, kaadu yallak
dambi cabti esserita, diggah yalli
dambi cabtili xuwawli kinnik.


1. Kee bududet yan Nabiyow!

2. Ugutaay sinam Yallih digaalák
meesis!

3. Kaadu isi Rabbi eyneb!

4. Kaadu isi sara najaasak saytunnos!

5. Kaadu Yallat agleyta haanam kee
raqqate umaaneenak exxer!

6. Kaadu tu edde tassamgguh acwa
maabin!

7. Kaadu ku Rabbih kacanu edde
geytu waytaamal isbir!

8. Tokkel ugut Baantá fooximtu
wayta waqdi.

9. Too ayró gibdi ayró.

10. Too ayró korosul xabcá mali.

11. Nabiyow! Yoo kee inâ bagut dibuk
anuk gineh an num (waliid ibnul
mughiira kinnuk) sittah cab.

12. Kaadu maggo maalu kah ecee
num.

13. Kaadu kaallih geytimta xaylo kah
ecee num.

14. Addunyal mano xabbacoysiyyah
kah xabbacoyseeh farakka kah hee
num.

15. Tohuk lakal xalay kee maalu kaah
ossam qaagitaah sangeela.
16. Caagid usuk elle yakkale inna
hinna, diggah usuk naayoota cirdih
angadduk suge.

17. Saytutticin qaley girák tani
yawqeemih kaa dirkiseyyo.

18. Diggah usuk isi nafsil cubbuseeh,
massoyseh Nabii kee Qhuraan
xagitik iyyuwaam.

19. Tokkel usuk abbarsimehik mannal
massoysee ta uma xagit?

20. Tohuk lakal abbarsimehik mannal
massoyseeh ta uma xagit?

21. Tohuk lakal usuk cubbii kee malat
qagteh.

22. Tohuk lakal ceereeh fooca kaxxa
ribiyyah ribe.

23. Tohuk lakal cakkit derre cabeeh,
kaxxamariiniteh.

24. Tokkel Qhuraanak: ah tu hinna
Mucammad naharsi marak baahe
baab akke waytek iyye.

25. Ah tu hinna seehadâ maxcó akke
waytek iyye.

26. Saqhar deqsitta girá kaa culseyyo,
teetit cararaah tet digaalá
tammoysuh.

27. Saqhar kinni girá maca koo
tiysixxigeeh?

28. Is xagaral cado macabtaay, lafa
macabta carrissa tet akke waytek.

29. Is xagar carissaah, dattossah.

30. Taban kee sagaal tet amol yan
malaykak.
31. Kaadu girá dacrisa mara malayka
akke waytek maabinnino, Kaadu
maabinnino ken ixxu koroosite
marah aqayyaareey, kitab kah
yontocowwime mari yasmitê gideh
iyyaanam akke waytek, kaadu
yeemene mari iimaan elle ossituuy,
kitab kah yontocowwime maraa
kee moominiin elle agaywaagite
waytu, kaadu sorkocobbaxittet
biyak le maraa kee koros Yalli
tahat ceelalloh maca faxee ittuh,
Tonnaah Yalli isih faxe mara
makkoysaah isih faxe mara tirri
haa, ku Rabbih qandé takkeh gide
taaxigê matan kaa akke waytek,
girá tu hinna is seehadah kassis
takkemkeh iyyaanam akke waytek.

32. Koros elle takkale inna hinna, Yalli
alsál xiibite.

33. Kaadu Bari derre caba waqdil
xiibite.

34. Maaci ifá waqdil xiibite.

35. Diggah, is (girá kinnuk) nabaamak
tiyak teyná.

36. Is seehadah meesissoh tan.

37. Siinik faxe mari maqaanél taturay
hinnay umaanél wadirrooway.

38. Ummaan nafsi abiteemit axawah
yan.

39. Migdi maray moominiinih yani
akke waytek.

40. Jannat addal sitta esseraanah.

41. Umeyniitiy gira cultê caalat.
42. Saqhar deqsitta girá maca sin
culussee keenik iyyan?

43. Addunyal salat aba marâ lih salat
abak masuginnino iyyan.

44. Kaadu tu mali askamuk
masuginnino.

45. Kaadu umaanet giirisa marâ lih
giirisak sugne.

46. Kaadu galtóh ayró (Qhiyaamah
ayró kinnuk) dirabboysak sugne.

47. Asmat (Raba kinnuk) net xikki
iyyam fanah.

48. Tokkel shafaaqat abá marih
shafaaqatta tu keenih maxiqta.

49. A koros kassitit (Qhuraan kinnuk)
derre kah cabtam maca lee?

50. Gilsime dibookolih innah.

51. Lubaakak kude waqdi.

52. Wonna hinnay keenik kulli
seehadayti fakut tan kitooba iseh
tantacawwimeeh geyam faxa.

53. Tonna hinnay diggah, usun
ellecaboh ayrók ma meesitan.

54. Nummah ta Qhuraan usuk kassiisi
elle kaskassoowa marah.

55. Tokkel kassitam faxa mari kaal
kaskassoowah.

56. Kaal (Qhuraan kinnuk)
kaskassowtam matan Yalli kah
faxe num akke waytek, usuk (Yalla
kinnuk) kak meesitoonu meesi
caglitaah, dambi cabti caglita
Rabbi kinni.


1. Diggah Yalli Qhiyaamah ayról
xiibite.

2. Kaadu diggah moominti nafsiy isi
yassacakkel xiibite.

3. Seehadayti (korosta kinnuk) kay
lafoofi gaaboyse weennom yakka
lee?

4. Yeey, nanu tet gaaboysenno, kay
feeraarih exaaxi massosnam
duudak.

5. Tonna hinnay, seehadayti isi foocal
tanim dirabboysam faxa.

6. Qhiyaamah ayró maa waqdii iyyeh
esseraamal? (kah esseram anqasa)

7. Tokkel Mablá baditta waqdi,

8. Kaadu alsá diifi duugumta waqdi,

9. Kaadu ayroó kee alsá
gaaboysimtaah inki arac yawqen
waqdi.

10. Seehadayti: woo ayró (Qhiyaamah
ayró kinnuk) anke kudnaa anke
eleelitnaa iyya?.

11. Tonna hinnay eleelitan rike matan.

12. Woo ayró idyaa kee madab ku
Rabbih xaqu cagalah.

13. Seehadaytuh woo ayró taamak
yuysukumem kee wadirroysem
warsintah.
14. Tonna hinnay, seehadayti isi nafsil
isih sumaaqita.

15. Kaadu Abeh yan uma taamak
faxem malkitaamah woo malkit
kaah xiqam mali.

16. Nabiyow wacyi kol ooba waqdi
qhuraanat isi arraba masgayyin,
raqsat kaak tasissikeemih fayxih.

17. Diggah nel tan kaa liilil kaa
gaabosnam, kee kay kiraati.

18. Kaadu Nabiyow ni farmoyti jibriil
gitak qhuraan kol nakriye waqdi,
kaa ankacisaay tibbi ixxic, tohuk
lakal usuk koo elle barse innal
ikriy.

19. Tohuk lakal diggah kay
baxxaqisiyyi nel yan.

20. Korosey caagid Isin elle takkalen
inna hinna, ugut kee galtok tu
matana ittaanamal, nummah isin
addunyaa kee tet bilhada kicinton.

21. Kaadu isin akeera cabtaanaah,
teetih mataamittan.

22. Woo ayró meqe marih Foocitte
(qhiyaamah ayró kinnuk) iftah.

23. Isi Rabbî fanah wagitta.(woh meqe
mara kinnuk).

24. Kaadu woo ayró uma marih
foocitte ribbimtah.

25. Kaxxa umaanéy xiiron lafoofi
teetik edde taddigillee teetit akke
lem tasmiteh.

26. Nummah rooci (coxxo) kaxkaxxo
gufa waqdi.

27. Iyyi kaa daylisaa iyyan?
28. Kaadu diggah usuk (raba num)
addunyak baxsimam yasmiteh.
(raba kinnuk).

29. Kaadu sarba sarbat makitta.

30. Woo ayro (Qhiyaamah ayró
kinnuk) seehadak beyto ku Rabbî
fanah takke.

31. Tokkel korosti Yallih farmoytaa
kee qhuraan manummaysinnaay,
salat maabinna.

32. Takkay immay qhuraan
dirabboyseeh, iimaanat derre cabe.

33. Tohuk lakat isi marâ fanah
kaxxamariinitak gexe.

34. Finqi koh yan, kaadu finqi koh yan.

35. Tohuk lakal finqi koh yan kaadu
finqi koh yan.

36. Seehadayti foyyah annaak calayah
yanitay kaa iyyoonuwaanam
yakkalee?

37. Seehadayti daacoyti tiffoytay
maxaxat caxaanak yekkeh
manannaa?

38. Tohuk lakal dabloytak yekkeeh,
Yalli kaa gineeh, kaa masssoyseeh,
weelo kaa yeymeegqe.

39. Tokkel namma qaynat kaa abé lab
num kee say numuh anuk.

40. Yallay toh abe rabtem
yaynuwweemih qamal geytoli
hinnaa? (yeey kinnih).


1. Nummah seehadaytut rooci haanak
duma dabaanak xer (der) daban
kaal tatre, usuk cusaanamay xagar
kak xagaanah tuh suge kalah.

2. Diggah nanu seehadaytu lab num
kee say numuk yengele daacoytih
tiffak kaa ginne kaa naqayyaruh,
(mokkorruh) tokkel yaabbeeh yable
seehadaytu kaa abne.

3. Diggah nanı tirtô gitaa kee makô
gita kaah baxxaqisneh moomintuy
faatita akkee kee korostay
yangadde akke yakke immay.

4. Diggah nanu korosuh, silsilootay
ibitte keenik edde debraanaa kee,
ogoogay fillittee kee gaboobi ittat
keenik edde yaxeenii kee, saqiir
deqsitta giráy ken carrisa keenih
massosne.

5. Diggah meqe mari galoosay
gocoyuk (kamri) kibuk taniy agleh
kaafuur lek yaaquben.

6. Ama gocoyuy yaaqubeeniy
kaafuur agleh edde yani, is
daray Yallih naqoosa kak
taaqube, usun ayfuxxukiyyah tet
yayfuxxukeeniih, faxxa heen kabul
tet beyan.

7. Ama mari axbuux (nadri)
duudusaah, Qhiyaamah ayróy
umaané kak fixiixih tani Yallih
digaalák meesitan.

8. Kaadu usun tumaliiy qayxixxuu
kee seewaytu maaqó yaskamen tet
kacanu luk.

9. Cagalah nanu sin kah naskamem
Yallih foocih taaga, galtoo kee
faatit siinik elle mafanna iyyan.

10. Diggah nanu ninni Rabbik
meesitna, gibdah fooci edde
ribbiima (kamadima) ayrók
(Qhiyaamah ayró kinnuk).

11. Tokkel Yalli woo ayróh umaanék
ken reebiseeh, fooci ifuu kee wallé
(farcat) keenih yecee.

12. Kaadu yisbireenimih sabbatah
jannat kee cariiril ken galte.

13. Kay addal qaraakiyil kelitak,
ayró mayablaanaay, kaxxa xabca
mayablan.

14. Kaadu Kay cooxih silaaló
keenit xayyowtah ken silaalisak,
kaadu ama cooxih mexexih
mafaala xabbacoowiyyah keenih
xabbacowta.

15. Kaadu jannatti urruy ken yakdume
keenit meekisah, mingiilay lakqok
tanii kee kobboyyaayiy bililleelak
(karaarit kinnuk) tani.

16. Bililleelay lakqok taniy usun
elle faxaanah gidel kiyaasiyyah
kiyaaseeni.

17. Kaadu kay addal galoosay gocoyuk
kibuk taniy agleh zanjabiil lek ken
yafqen.
18. Kay addal tan daray, salsabiil
deqsittak yaaquben.

19. Kaadu jannatti urruy elle yanin
caalatal elle waara keenit meekita,
ken table waqdi luuluy fixiixiseeni
ken takka le.

20. Kaadu jannatak faxe ikkeey
wagittay, tokkel niqmatay
weeloysoonu duude waanaa kee
kaxxa Reeda table.

21. Anxaxin saray xabcin cariirik
yanii kee gibdi cariirik yan sari ken
xagaral yaniih, qado lakqok tan
gabâ biriitat (cagooluk) billiiman,
kaadu ken Rabbi yaaqubeenimiy
saytuniy taahirik tanik ken yafqe.

22. Diggah ta galtó sin meqe
taamoomih galto kinniih, sin
taamoomi addunyal yalli raabiteeh
yikcineh yan taamak sugte keenik
iyyan.

23. Diggah Nabiyow Qhuraan
oobisiyyah nanu ninnih kol
oobisne.

24. Nabiyow Ku Rabbih meklal
isbiraay, korosuk dambit kaxaxah
yan marih yab moggolinaay hinnay
koroosannuu kee maxqawitit
caddok tatreh yan marih yab
moggolin.

25. Kaadu ku Rabbih migaq Carraay,
saaku xag.

26. Kaadu barak tut kaah
kummaataay, barak xer waktit
salat kaah ab.
27. Diggah tama mari (koros
kinnuk) sissik tiya (addunya
kinnuk) kicnoonuuh, qilsi ayroy
ellecabol ken qambalta cabaanah
(Qhiyaamah ayró kinnuk).

28. Nanu ken ginneeh gino keenik
karriqqi hayne, kaadu nanu
bayisnam fannek, bayissi ken
hayneh ken innah yan maray
kayrih keenik yayse ciggiilisiyyah
ciggiilisenno.

29. Diggah tama suurá seehadah
kassiisi, toysa isi nafsih maqaané
faxe num, isi Rabbih gita yabbixe,
iimaan kee meqe taamál.

30. Isin caagiidak hebeltô caagidiy
faxxaana manton, Yalli faxeh
akķke waytek, diggah Yalli isi ginô
caaloota yaaxigi, abba haamal
naggaar kinni.

31. Yalli isi naqoosak isih faxe
mara isi Racmat (jannat kinnuk)
culsa, kaadu daalimiinih (koros
kinnuk) akeeral qansarissa digaalá
massoyse.


1. Yalli ittâ lakleh itta kataata
caacayal xiibite.

2. Edde luk gibdi caacayay hawwug
iyyal xiibite.

3. Kaadu yalli malaykay qubulta usuk
faxa ikke beytay fixiixisiyyah kaa
fixiixissal xiibite.

4. Edde luk yalli malaykay cakkii kee
deedalaay, calaalii kee caraamu
ittak baxissam kay xaquk luk obtal
xiibite.

5. Edde luk malaykay wacyi Yallih
ambiyaa kee farmoytiitil oobissal
xiibite.

6. Seehada Yallal malkit geewaytuh
hinnay meesisso keenih yakkuh
Yallih digaalák.

7. Cagalah Qhiyaamâ caagidik isin
elle xagnisinteenim akkelem
Raqmali.

8. Tokkel Cutuk duugumaah diifi kak
gexa waqdi.

9. Kaadu qaran qanxixaah, fakkiima
waqdi.

10. Kaadu qaleelá riira (bula) takke
waqdi.

11. Kaadu Yallih farmoytit kee ken
ummattâ fanat mekla edde aban
wakti muggaqsime waqdi.
12. Farmoytit edde waddiroysimtem
Maa ayroóy?

13. Ginô fan edde meklaanaah edde
Baxsan ayró, kah xagnisimeenim
(woh Qhiyaamah ayró).

14. Kaadu seehadaytow maca koo
tiysixxigeeh Baxsi ayroó kee tet
gibdaabini kinnim?

15. Qhiyaamah ayro dirabboyse marah
woo ayro fingi yan.

16. Naharsi marak Yallih farmoytit
dirabboyse mara mafinqisinninoo?

17. Tohuk lakal wadirsi mara ken
kataysenno.

18. Tonnah abba heenno umeyniitik
(koros kinnuk).

19. Yallih inkittinaanee dirabboyse
marah woo ayro (Qhiyaamah ayró
kinnuk) finqi yan.

20. Seehaday boola le leek (daacoyta
kinnuk) Sin ma gininninoo?

21. Edde luk sabhalal leeh dacayri le
aracay (saynumih maxax kinnuk)
bica let kaa ma hanninoo?

22. Yallih xaqul Yimixxige waktî
fanah.

23. tokkel kaa ginnam dudneeh, yayse
dudda lem nee.

24. Ni dudda dirabboysa marah woo
ayro Finqi yan.

25. Baaxó aracay inkih sin yasgalleeh
yabbixe maabinninoo?
26. Siinik nuwwaamaay, rabteemih
inkih.

27. Kaadu fayyale qaleelá teetil
mahanninoo diggi tet haytuh,
kaadu coboy leey salfa lek sin
mafqinninoo?

28. Ni niqmat yangaddee marah woo
ayro Finqi yan.

29. Korosuk qhiyaamah ayró: jahannam
giráh digaaláy dirabboysak sugteenî
fanah gexa keenik iyyan.

30. Gexaay iraawita jahannam giráh
qiiriy sidiica luddalê fanah.

31. Usuk Ma silaalisaay, giráh huurik
xiqam malik.

32. Diggah is kaxxa qarih gide yakke
xinkilliq qambissa.

33. Usuk (xinkilliq kinnuk) Dat caawin
gaala ceela.

34. Yallih meesisso dirabboyse marah
woo ayro Finqi yan.

35. Ta ayró dirableelá yabtaamih
dudda mali. (Qhiyaamah ayró
kinnuk).

36. Yaabaanamih idni keenih
mayantacawwima edde
yawqoonuh.

37. Tama ayro dirabboysa marah woo
ayro Finqi yan.

38. Qhiyaamah ayró korosuk iyyaanah:
tah ginô fan edde meklaanaah
baxsan ayró, sin kee naharsi mara
edde gaabosneh.
39. Toysa Isin malá teelleenik, yi
digaalak edde cattimtoonuh yoh
malsita.

40. Ellecaboh ayro dirabboysa marah
woo ayro Finqi yan.

41. Diggah Yallak meesite mari
jannatal silalwaa kee daroorih
addal yan.

42. Kaadu caxâ mixuk faxxa haanamih
addal yanin.

43. Keenik iyyaanah: akumaay aquba
rufto luk, addunyal abbaasitten
meqe taamah sabbatah.

44. Diggah nanu tonnal galatna meqem
abite mara.(moominiin kinnuk).

45. Jannatti niqmat dirabboyse marah
woo ayro Finqi yan.

46. Yalli korosuk iyyah: addunyal
meqem akumaay dago wakti teetit
hataka diggah isin umeyniitik,
Yallat agleyta hayteenimih
sabbatah.

47. Cisab kee galtoh ayro dirabboyse
marah woo ayro Finqi yan.

48. Kaadu Yallah salat abaay kaah
rammita keenik iyyeenik,
salat kaah maabaanaay, kaah
marammitan.

49. Yallih aayoota dirabboyse marah
woo ayro Finqi yan.

50. Toysa ta qhuraanay Yallih yab
kinnih iyyal aamine weenik,
maakitaabaay, maayaabaay kaak
wadir elle yaaminoonu waanam.


1. Qhurayshi koros itta essertam
maatiyaay?

2. Itta essertam naba xaagu. (woh
qhuraan kee sooloh ayró).

3. Woh usun itta elle waan xaagu.

4. Wonna hinnay aaxigelon.

5. Tohuk lakal digga luk, aaxigelon.

6. Baaxó fidó siinih maabinninoo?

7. Kaadu qaleelá kadeeditte (xiikol)
maabinninoo baaxoh?

8. Kaadu namma qaynatah sin ma
gininnoo? (labim kee sayiimih
anuk).

9. Kaadu sin xin sin xagarih raacat
(rofto) maabinninoo?

10. Kaadu bar sartan ma abinninoo?
(kay ditet).

11. Kaadu laqó quusi edde gurrussan
wakti siinih maabinninoo?

12. Kaadu digga le malciin sin amol
maxisinninoo? (malcina qaran
kinnuk).

13. Kaadu ayro ifoytay hadiidigay
cuumi le maabinninoo?

14. Kaadu qamburrek taraaracinta lee
moobisinninoo?
15. Amboo kee baaxók ubukku ittam
teetit nayyaaquh.

16. Kaadu garoobuy gaabuh yani.
(bustanwa kinnuk).

17. Diggah, baxsi ayroy ginô fan edde
baxsaana yimixxige wakti yekke.
(qhiyaamah ayró kinnuk).

18. Baanta fuxsinta ayró butta buttah
anuk tamaaten. (woh Qhiyaamah
ayró).

19. Kaadu qaran fakkiimaah, afoofi
yakke ayró malaykah obtih.

20. Kaadu qaleelá gexsimtaah edde
bakarbakar takke.

21. Digga luk jahannam girá woo
saaku koroosite mara aracal
qambalta gira tekke.

22. Is caddok taturleelah elle gaceyná
tekke.( koros kinnuk).

23. Usun Tet addal amurruqe wayta
liggiditte daffeya maráh anuk.

24. Tet addal xabcaay, aqubbu haanam
matammoysan.

25. Nabam niqni lee kee girâ marih
qasaalayi akke waytek.

26. Tamah keenih taguude galtó kinni.
(ken uma taamák gexaak).

27. Diggah, usun fokkaaqok (cisaabak)
meesitak suge weenimih sabbatah.

28. Kaadu ni aayoota dirabboysiyyah
dirabboyseenimih sabbatah.

29. Ummaanim nesketteh (gaabosneh)
kutbeh lawcal macfuuzul.
30. Toysa Tammoysa! Siinih osisnam
mannu digaalák sa keenik iyyan.

31. Diggah Yallak meesita mari
asallam le.(limayeenih).

32. Basaatin (masno) kee qinab lon.

33. Kaadu kaqoona ley fooduh tani
lon.(inki qumri le lon).

34. Kaadu galoosay gocoyuk kibuk
tani lon.

35. Kay addal deedal maxcoo kee
dirabboysiyyak tu mayaabban.

36. Tamah ku Rabbik galtoo kee acway
dudda le kinni.

37. Qaranwaa kee baaxooy, ken
nammayih fanal enni ittaamih
Rabbiy fulte Racmatta le.Kaâ luk
yaabaanamih dudda lem matana.

38. Jibriil kee malayka saffih gacca
ittah solta ayro, num keenik
mayaaba racmaan kinni Rabbi
idini kah yeceeh cakkit yaabá num
akke waytek.

39. Toh nummah ayróy raq sinni,
toysa Ellecabô maqaane isi nafsih
faxe num isi Rabbî fanah madaara
yaallay iimaan kee meqe taamáh
abittol.

40. Diggah nanu xayi digaalál sin
meesisneh, seehadayti kay namma
gaba tuysukumem yable ayróy,
korosti maganey burtá akkinniyoy
edde iyyak.


1. Yalli koros roocitte gibdi siibiyyah
siibta malaykal xiibite.

2. Kaadu moominiin roocitte caalih
tayyaaqe malaykal xiibite.

3. Kaadu yalli giiruh giirissa
malaykay Yallih amrih wacyi
oobissaah tayyaaqel xiibite.

4. Kaadu yalli qalaylih qalalta
malaykay Yallih amri tagdabuh
qalaltal xiibite.

5. Kaadu Yalli isi amri bicissaah
tagdube malaykal xiibite.

6. Tangayyi (Baaxo kinnuk)
tangayyeh tan ayróy gino inkih
edde rabta (toh naharsi baantá
fuxsunta ayró kinnuk).

7. Nammey haytô baantá teetil
katayta (toh ummaanim edde
tanuwweeh edde ugutta baantá).

8. Woo ayró koros sorkocobbaxitte
meesittah.

9. Ken intiita xixxibittaah taqunxeeh.

10. diggah nee innaa gacsimelem
Rabneek lakal nuwwuk addunyâ
manoh iyyan?

11. Rumutte lafoofi tikki inneek
lakalaa addunyah gacsinnam?
12. Is toysa baxaysitteeh, kasaaritte
madaara iyyen.

13. Cagalah is ugut baanatah inki
xongoló kinni.

14. Tokkel usun inkih saahira deqsitta
baaxol nuwwwuk gaabowan (woh
Qhiyaamah ayro kinnuk).

15. Nabiyow Nabii Muusâ xaagi kol
yemeetee?

16. Kay Rabbi saytunnoowe daqaaray
Tuwa degqsital kaah seece waqdi.

17. Firqawnâ fanah gex, diggah usuk
caddok tatrehik kaak axcuk.

18. Kaadu kaak ixxic: dambik
saytunnowtaamih sangel maay
litoo?

19. Kaadu ku Rabbih inkittinaanee
kee kay taaqat edde yanim koh
ascassoo kaak meesita num
takkemkeh?

20. Edde luk Nabii Muusa kaxxa astá
kaa yuybulle.

21. Edde luk firqawni kaa
dirabboyseeh cineh.

22. Tohuk lakal iimaanat derre cabeeh
sissikuk gexe.

23. tokkel sinam kobxiseeh seeceh.

24. Anu sin Rabbiy inkih daga Raaqa
kinniyo iyye.

25. Edde luk Yalli kaa digaaleh
ellecaboh iyye maxcoo kee naharsi
maxcol.
26. Diggah, firqawnaa kee digaalak
kaa geyteemil Yallak meesita
marah elle kaskassoowaanam edde
tan.

27. Sinaamey ginoh gibduk raqtam
siini innaa? hinnak qaranaay?xisoh
kaa xisek.

28. Kay amo fayya heeh kaa
massoyseh.

29. Kaadu kay bar dattoyseeh, kay laqó
ayrô diifut yeyyeeqe.

30. Kaadu baaxó tohih lakal tet fidseh.

31. Teetik lee kee num kee lac
akummu haytam teetik yeyyeeqe.

32. Kaadu qaleelá xiikooluh baaxot
daabiseh.

33. Sin kee sin lacih tuxxiqih.

34. Tokkel qhiyaamaa kee Kaxxa
gibda tamaate waqdi. (woh
nammay haytó baanta kinnuk.)

35. Toh Num abba heem edde kassita
ayró.

36. Kaadu jaciim deqsitta girá
yaybulleen saaku yable marah.

37. Tokkel yallih amrih cinat caddok
tatre numuh tugactek.

38. Kaadu akeerak addunyâ mano
muxxuse num.

39. Toysa diggah Jaciim deqsitta girá is
kay orbeyná.

40. Kaadu Isi Rabbih foocih soolok
meesiteeh, isi nafsi umaanê fayxik
waase numuh tugactek.
41. Toysa diggah jannat usuk kay
orbeyná.

42. Nabiyow Koros qhiyaamak soltima
ma waqdiiy axcuk koo esserta?

43. Atu tet ixxigak litom mantu tet
keenih warissuh.

44. Tet ixxigá cagalah ku Rabbit taade.

45. Cagalah atu teetik meesita mara
meesiise (kade) kinnito.

46. Diggah usun tet yablen ayró,
addunya manol carraa kee hinnay
saakuk sa tu suge wee marih innah
gacca iyyan.

1. Nabii Fooca ribbi heeh derre cabe.

2. Inti mali kaal yemeeteemih.

3. Nabiyow maca koo tiysixxigeeh
usuk kok bartah yaniimit dambik
saytunnoowa way?

4. Hinnay kassitaah, woo kassit kaa
yanfiqe way?

5. Yallal yaamineemik Gaddalita
numuh tugactek.

6. Tokkel Atu kaat tafkuneeh, kaat
agxitta.

7. Kol tanim matan usuk aaminewaah
saytunnoowe waamah.

8. Sissikuk kol yemeete numuh
tugactek.

9. Usuk Yallak meesitak. (woh inti
mali kinnuk).

10. Tokkel Atu kaak kalih marat
agxitta.

11. Nabiyow atu kah abtenna hinna,
diggah is kassiisi.

12. Tokkel faxa num kaa kasah.
(Qhuraan kinnuk).

13. Yalli yeynebe kitoobah addal yan.
(woh Qhuraanay lowcal macfuuzul
yani kinni).
14. Is fayya le arac leeh
saytunnowteh.

15. Is Taktube malaykah gabat tan.

16. Massakaxxa le meqe malayka.

17. Seehadayti abbarsıimuk maxxu
koroosinnu leeh!

18. Yalli macak kaa ginee naharsi
adda?

19. Tiffoytak (daacoytak) kaa gineeh
ranko rankoh kaa caddoddoyseh.

20. Tohuk lakal gita kaah xabbacoyseh.
(woh inâ bagih mawqa kinnik).

21. Tohuk lakal kaa qidaah edde kaa
yaaguqen magaq kaah abé.(woh
kabri).

22. Tohuk lakal Yalli isih faxa waqdi
kaa ugsa qhiyaamah ayró.

23. Tonna hinnay nummah (guddunuh)
Yalli kaak abá iyyeemiy kaa kah
amrise maabinna.

24. Tokkel Seehadayti isi maaqô fanah
cubbi luk wagitay.

25. Diggah nanu lee cayxih caxne
qamburrek.

26. Tohuk lakal baaxó qanxisiyyah
qanxisne.

27. Edde ambó teetit nuysubuke.

28. Kaadu qinabaay, anxeexa.(saqi
qayso).

29. Kaadu zaytuunuvy, tamiira (nakila
kinnuk).
30. Kaadu masnoonay (bustaanway)
kiboh tani.

31. Kaadu caxâ mixuu kee caxuwa.
(qayso).

32. Sin kee sin lacah tuxxiq takkê
gideh.

33. Tokkel Qaddik tan xongoloy ayti
waysissa tamaate waqdi. (qhħiyaamâ
xongolo kinnuk).

34. Too ayró num isi toobokoytak
kuda.

35. Kaadu isi inaa kee isi abbak kuda.

36. Kaadu isi barra kee isi xaylok
kuda.

37. Woo saaku ummaan num keenik
ise duddu haa caagidiy edde agxita
le.

38. Too ayró meqe marih foocitte iftah.

39. Tasuuleeh wallittah.

40. Kaadu woo saaku uma marih
foocittel obol yan,

41. Ditii kee dité tet buulta.

42. Woo mari usun gibdi korosuvy,
gibdi umeyniiti.


1. Ayró xambaqsintaah diifi teetik
kata waqdi.

2. Kaadu cutuk luuqa waqdi.

3. Kaadu qaleelá baaxô baguk
gexsimtaah foyya takke waqdi.

4. Kaadu tabuni gaali loynamalita
waqdi. (idqa gaalá kinnuk).

5. Kaadu dubaali wariggâ gibdah
gaaboysima waqdi.

6. Kaadu badwa giráh innah ursumta
wagqdi.

7. Kaadu nafsitte ise celtaamat
xibbansinta waqdi. (woh meqe
mara meqe marâ luk, uma mara
uma marâ luk massoysan waqdi).

8. Kaadu nuwwih yoogoqen awká
esserinta waqdi.

9. Maa dambih qiddinteeh
(tiggifimeeh) teetik axcuk.

10. Kaadu aben taamá elle tan kitooba
xayyoysintaah, fakkimta waqdi.

11. Kaadu qaran laaracak siibima
waqdi.

12. Kaadu jaciim deqsitta girá
ursuntaah, hadiidigsinta waqdi.
13. Kaadu jannat Yallak meesita marah
xayyoysima waqdi.

14. Too waqdi, nafsi maqaanek hinnay
umaanek xayoysitem yaaxigeh.

15. Yalli laqó ifi kak qellita cutuukal
xiibite.

16. Gexxa cutuukay isi aroocat qellittal
xiibite.

17. Kaadu bari dité baaha waqdil
xiibite.

18. Kaadu maaci diifu baaha waqdil
xiibite.

19. Diggah qhuraan massâ kaxxa le
farmoytih (jibriil kinnuk) maxca.

20. Usuk (Jibriil kinnuk) caylaleeh
fayya le arac le, qarshi le rabbih
xaqul.

21. Wokkel malayka kaa oggoltaah,
wacyil amaanat le.

22. Kaadu sin kataysa (Nabii kinnuk)
cabuli akke waamal xiibite.

23. Nummah Nabii jibriil, Yalli kaa
edde gine weelot ayro mawqa le
gambik baxxaqqa le ikkel kaa
yuble.

24. Usuk (Nabii kinnuk) wacyi
gudduysiyyal cillaaleli hinna.
(cinnaane li/gabâ gibda li).

25. Kaadu ta Qhuraan Yallih Racmatak
xiiriyime sheetaanih maxca hinna.

26. Toysa anke gexxaanaah qhuraan
dirabbosseenik?
27. Usuk (Qhuraan kinnuk) gersim
hinna, Yallak kassiisih insii kee
jinnih oobe kitab akke waytek.

28. Siinik cakkii kee iimaanal soolam
faxah yan numuh kassiisi.

29. Isin faxxaanam matakka Yallay
ginô Rabbih yani faxah akke
waytek.



1. Qaran qanxixa waqdi.

2. Kaadu cutuk luuqa waqdi.

3. Kaadu badwa sittal
tanfuxxukumeeh, sittat tangale
wagqdi.

4. Magooqa fokkaqsimtaah addat
sugtem iró ciggilsinta waqdi.

5. Woo waqdi ummaan nafsi
yaaxigeh yuysukumem kee
udurrusem taamak.

6. Kee seehadaytow maca koo
duquurussaah ku Rabbiy cinda lek?

7. Kaay koo gineeh, koo massoyseeh
soolo koo yeymeeqe.

8. Isih faxxa hee weelol koo bicseeh
gine.

9. Tonna hinnay, a korosey isin
nummah gital matanin galtoh ayró
dirabbossaana ikkalah.

10. Diggah, sin dacrissa malayka
dacayrih siinit tan.

11. Yallih garil massakaxxa le kutbe
abta malayka sin taama dacrissam.

12. Isin abba haytaanam taaxigeh.

13. Diggah meqe mari jannatal yalli
keenih yeceeh yan niqmatat yan.
14. Kaadu diggah umam aba mari
(koros kinnuk) Jaciim deqsitta
girah addal yan.

15. Usun galtoh ayró (Qhiyaamah ayró
kinnuk) tet culan.

16. Kaadu usun teetik cerrita
mara hinnon (inkinnah teetik
mayawqan).

17. Kaadu maca koo
tiysixxigeeh galtoh ayró kinnim?

18. Tohuk lakal maca koo tiysixxigeeh,
galtoh ayró kinnim?

19. Woh ayroy nafsi nafsih tu edde
xiqe waah, woo saaku amri Yalli
le.

1. Keexoo kee midaan daggoysa
marah finqaa kee digaala tan.

2. Usun Sinaamak keexitan waqdi
dudsuta mara keexoo kee midaan.

3. Kaadu usun sinaamah keexeenik
hinnay sinaamah miidaanise
yakken waqdi daggoysaanah.

4. Woo mari diggah sinni
magooqak ugtoonu waanam
Mayasmitaanaa?

5. Nabah tan ayrot.

6. Woh sinam ginô Rabbih foocal
soltu wayta ayró cisab kee galtoh.

7. Nummah asmatah! umá marih
kitab baaxok gubal sijjiin deqsita
aracay ceya lel yan.

8. Sijjiin kinnim maca koo
tiysixxigeeh?

9. Kitaabay yunkuttubey gaba kak
kaleeni kinni.

10. Woo ayró finqi yan dirabboysa
marah.

11. Woh galtoh ayró (Qhiyaamah ayró
kinnuk) dirabboysa mara.

12. Kaadu tet dirabbossam matan,
ummaan caddok taturliy maggo
dambilih yani akke waytek.
13. Ni Qhuraanih aayoota kaal
yakriyen waqdi naharsi marih
hayyayoonay tunkuttube iyye.

14. Tonna hinnay usuk Yallih kitaabâ
ikkal, usun abak sugen uma
taamoomi (dambi kinnuk) ken
sorkocobaxitte buulteh Qhuraan
nummaysaanamak.

15. Wonna hinnay diggah, usun (koros
kinnuk) woo ayro (Qhiyaamah ayro
kinnuk) sinni Rabbik rebsimaanaah
kaa mayablan.

16. Tohuk lakal diggah, usun jaciim
deqsitta girá cula mara kinnon.

17. Tohuk lakal: tah woo girah
digaalay isin dirabboysak sugteeni
keenik iyyan.

18. Nummah digga luk meqe marih
(moominiin kinnuk) kitab jannatak
fayya le aracay Qilliyyiin deqsital
yan.

19. Maca koo tiysixxigeeh Qilliyyuun
kinnim?

20. Woh kitaabay yunkuttubeeh, gaba
kak kaleeni kinni.

21. Yalli xayyoyseh yan malayka kaah
sumaaqitta.

22. Diggah meqe mari jannatal yalli
keenih yeceeh yan niqmatat yan.

23. Sinni Rabbii kee usuk keenih
massoyseemî fan Qaraakiy amok
wagtan.

24. Niqmatat yaniinim keenik ken
foocitteh wir kee nooril taaxige.

25. Liyyuk yan gocoyuy alifut yanik
Ken yafqen.
26. Ellecabo kak miski suruylek,
woo Niqmatih geytoh qalala mari
qalalay.

27. Kaadu tasniim deqsitta darak tu
kaat yasgalleen (daragu kinnuk).

28. Is (tasniim kinnuk) jannatti daray
Yalli xayyoyseh yan mari kak
yaaqube kinni.

29. Diggah, isi taama yoysomme mari
(koros kinnuk), yeemene maral
asaaluk sugen addunyal anqasah.

30. Kaadu keenil dardaran (xaqxaqan)
waqdi, intiitaa kee miniina sittah
casak sugen keenit aban anqasah.

31. Kaadu sinni marâ fanah yandabben
waqdi, sattaluk andabbuk sugen
moominiinit aben xagaa kee
anqasah.

32. Kaadu moominiin yablen waqdi,
diggah a mari makkoote mara
axcuk sugen.

33. Kaadu ama koros moominiin
dacrisa marah anuk ma
rubsuminnon.

34. Edde luk Qhiyaamah ayro,
yeemene mari korosul yasuuleeh,
anqasah.

35. Sinni Rabbii kee usuk keenih
massoyseemî fan Qaraakiy amok
wagtan jannatal.

36. Koros addunyal abak sugte
umaaneenaa kee dambittel
galtimtee? Yeey, dudda le galtoh
galtimte.


1. Qaran qanxixa waqdi, (woh
Qhiyaamah ayró).

2. Kaadu isi Rabbih ayti yaceeh, kay
amri oggolam cakkik kaal tan.

3. Kaadu baaxó fidsimtaah, farakka
itta waqdi.

4. Kaadu tet addat tanim qambissaah,
foyyah kak raqta.

5. Kaadu isi Rabbih ayti taceeh, kay
amri oggoltam cakkik teetil tan.

6. Kee ta seehadaytow diggah, atu isi
Rabbî fanah gexxaah , meqe taama
abtek hinnay uma taama abtek,
tokkel atu qhiyaamah ayró kaat
angoorewettooh abteemil koo galte
le.

7. Tokkel Le kitab migdak kah
yontocowwime numuh tu gactek,
(moomintu kinnuk).

8. Toysa Sahalik tan fokkaaqoh (cisab
kinnuk fokkaaqime le sarriinoh.

9. Kaadu isi marâ fanah wallitak
yandabbe.(jannatal).

10. Kaadu Le kitab kay xiiroonih
derrek kah yontocowwime numuh
tu gactek,(korosta kinnuk).

11. Toysa Sarriinoh finqaa kee baatih
deerise le (seece le).
12. Urta girá culele tet niqna
tammoysuh.

13. Diggah usuk addunyal isi marih
addal wallitak suge.

14. Diggah usuk isi Rabbî fanah
inkinnah aduure wayu waam
yekkele.

15. Yeey, Yalli kaa gacsele! diggah
kay Rabbi kaa yabalih sugeeh kay
caalat yaaxigeh.

16. Yalli korta ayról ciggiila qasa
caawil xiibite.

17. Kaadu bar kee usuk gaaboyseemil
(yaskatteemil) xiibite,

18. Kaadu alsal xiibite, noori teetik
duuda waqdi.

19. Diggah gurraak gurral (caalataak
caalatal) koretton sinaamey.

20. Toysa kah aamine waanam maca
loonuv? (koros kinnuk).

21. Kaadu Qhuraan keenil
yankirriyime waqdi, Yallah kah
kummaate waanaah kah rammite
waanam macalon?

22. Tonna hinnay, koroosite mari rabak
lakal ugut yanim dirabboysah.

23. Yalli yaaxigeh usun sinni
sorkocobbaxittet qellissi haanam.
(qinaadi kee koroosannuk).

24. Toysa nabiyow ken aytikumus
qansarissa digaalál.

25. Kinnih immay yeemeneeh
meqe taamoomi abbaasite mari,
aggiriqqe sinni galto le akeeral.


1. Yalli mafdagoogi le qaraanal
xiibite.

2. Kaadu Yalli isi naqoosa gaaboysu
waamah xagana keenih edde hee
ayrol xiibite (woh Qhiyaamah
ayró).

3. Kaadu sumaaqitée kee, elle
sumaaqiteynal xiibite.

4. Moominiin elle digaaluh Baaxó
dageeh qanxise mari abbarsimeh.

5. Bocot urta gibdi girá elle ursan.
(yeemene mara edde carrisoonuh).

6. Usun woo waqdi tet amol daffeyak
yenen.

7. Usun yeemene maral baahaanamal
gaabowwu iyyeenih assalaalaquk
sugen.

8. Ken kah digaaleenim matan, Yallay
mayso leeh fayla lel yeemeneenim
akke waytek.

9. Kaay qaranwaa kee baaxô mulki le
(kobor le), kaadu Yalli ummaanim
yabali kinniih kaak qellittam
matan.

10. Diggah moominiinih tan labhaa
kee moominiinih tan sayyó girat
carrise mari, tohuk lakat atoobee
weenik, usun jahaannam digaalá
lon. Kaadu ken carrissa digaalá
lon.

11. Diggah, yeemeneeh meqe
taamoomi abbaasite mari,
jannatittey guba weeqaytitte kak
gexxa lon, toh kaxxa maffaafa
kinni.(asallama).

12. Diggah, ku Rabbik xibix kaxxam
gibdi digaalah yabbixe wagqdi.

13. Diggah usuk ginó suge waytik
qimbisaah, ken bayseek geeral ken
gacisah.

14. Kaadu usuk dambi cabtiliiy,
kacanu le Rabbi moominiinih.

15. Qarshi le Rabbiy nabna le kinni.

16. Isih faxxa haam abe kinni.

17. Nabiyow isi ambiya dirabbosse
Qandeh xaagi koo gufee?

18. Firqawnaa kee samuud deqsita
mara kinni.

19. Wonna hinnay koroosite mari ku
dirabboysiyyat yan.

20. Yalli keenik derrek marot ken
yabbixe.

21. Koros kaa elle weelossa inna
hinnay, usuk Qhuraanay nabna le
kinni.

22. Usuk daccarsime luucih addal yan.
(lowcal macfuuz kinnuk).


1. Yalli qaran kee bar mira cutuktal
xiibite.

2. Kaadu maca koo tiysixxigee bar
mira cutukti kinnim?

3. Usuk bolok iyya cutuktay, diifut
dite boohaysa kinni.

4. Hebeltô nafsi mayan malaykatti
dacayrih amol kaak yanih akke
waytek.

5. Toysa Seehadayti wagitay
cubbusay kak ginniimem.

6. Usuk leey (woh daacoyta kinnuk)
sissikuk kaqittak ginniime.

7. Numtin xiiron kee barrah aliilik
fanak tawqe.

8. Diggah tohuk kaa gine Rabbi kaa
gacsaamah duddali kinni. rabeek
lakal.

9. Kassit! Niyaayik lubbittet qellittem
fokkaqsimtaah tamballu wayta
ayro (woh Qhiyaamah ayró).

10. Toysa Usuk cayla maliiy, cateyna
mali.

11. Yalli qaraanay qagaa-qagita roblel
xiibite.

12. Kaadu baaxoy teetik tawqeemit
baqittal xiibite.
13. Diggah Qhuraan yani deedalak
baxissa maxcó kinni.
14. Kaadu usuk digir hinna.
15. Diggah usun Nabiih uma malah
malsan.(koros kinnuk).
16. Kaadu wohuk gibdi malah
anu keenih malsa cakki
yambulleemkeh.
17. Tokkel Nabiyow Ķoros
qambaalis, digaalah obtit keenih
maqataatakinaay dagoh gide ken
qambaalis.

1. Ku Rabbiy kaxxa fayya leh migaq
saytunnos!.

2. Yallay ginoona gineeh massoyséh
migaqa.

3. Kaadu Kaay tu isih elle faxxa
hee innal caggudusey gino
tirri hee tet celtaah teetik
faxximtaamah.

4. Kaadu Kaay anxax qayso baaxok
yeyyeeqeh.

5. Tohuk wadir kafteeh data ruma tet
abe.

6. Nabiyow ama qhuraan koo
akriyisennooh, inkinnah kaa
mahawwenta.

7. Yalli faxem akke waytek, diggah
usuk tambulleem kee qellittam
yaaxigeh.(maxcoo kee taamak).

8. Kaadu maqaanê gita koh
xabbacoysenno.

9. Tokkel Nabiyow isi mara ĶKassis!
kassis tu-xiqek.

10. Yallak meesitah yan num kassite
lek.(moomintu kinnuk).

11. Kaadu gibdi umeyni kassitik
axxeere-lek.(korosta kinnuk).
12. Kaay kaxxa girá cula.
13. Tohuk lakal usuk tet addal
marabaay, mayanuwwa.
14. Nummah isi nafsi dambik
saytunnoyse num naggooweh.
15. Kaadu isi Rabbih migaq cuseeh
kaa inkittoyseeh, wonnaluk salaate
num.
16. Wonna hinnay isin addunyâ mano
muxxussan akeerak.
17. Akeera mano tayseeh, raqtaah
waartah.
18. Diggah tama sin kassisnem naharsi
kitoobal tan.
19. Toh Nabii Ibraahim kee Nabii
Muusal obte kitooba.


1. Nabiyow Qhiyaamah ayroy
Ghaashiya deqsittah xaagi koo
gufeh innaa?

2. Woo ayro Koros foocitte taqunxeeh
digaalat.

3. Is addunyal umaaneenâ taamittaah,
akeeral girah addal digaalâ taqabta.

4. Niqnah solak tan girá culta.

5. Niqnâ gibdah facta darah leek tet
yafqen.

6. Usun maaqó malon uma caxay
dariiq deqsitta akke waytek.

7. Is magablussaay, qululuk xiqtam
mali.

8. Moominiin foocitte woo ayro
saytuniih wir itta.

9. Addunyal abitte isi meqe taama
takcineeh ruffu itta akeeral.

10. Fayya iyya jannatih addal.

11. Uma yab kay addal ma taabba.

12. Kay addal gexxa dara tan.

13. Fayya iyya qaraakiy kay addal yan.

14. Kaadu kobboyaayiy maaqabah
massoysimteeh daroorî qaxal heeni
kay addal tan edde yaaquboonuh.
15. Kaadu Rooruh tan barkumaami
(makaddid) kay addal tan.
16. Kaadu fidut tan fidooda kay addal
tan.
17. Ta koros gaali elle ginniime inna
ma wagittaay ma cubbussaa?
18. Kaadu qaran fayya elle heen inna?
19. Kaadu qaleela elle dabsimteeh,
karersimte inna?
20. Kaadu baaxó elle fidsimte inna ?
21. Toysa kassis! Nabiyow atu cagalah
kassiisé kinnitok.
22. Atu iimaanah ken dirkisa num
hinnito.
23. Kinnih immay iimaanat derre
cabeeh, koroosite num,
24. Toysa Yalli kaxxa digaalah kaa
digaale le.
25. Diggah ken madaara nee fan
akkele rabeeniik lakal.
26. Tohuk lakal diggah ken cisab
(fokkaaqo) kee galtó nel tan.


1. Yalli maacal xiibite.

2. Kaadu qarafah alsak naharsi tabna
baral xiibite.

3. Kaadu ummaan iimik nammay
takkem (xibbaan) kee alluudah
taniimil xiibite.

4. Kaadu bari yamaate waqdii kee
bari dardara waqdil xiibite.

5. Tama hiimiy yalli elle xiibitet kas
le numuh kaa xiqtah tan xiiba
tanii? yeey, tanih.

6. Ma tablannaa! Nabiyow ku Rabbi
Qaad deqsita marak kah abenna?

7. Usun Iram deqsittâ kedoy kaxxa
caylaay fayya le xisne luk tene.

8. Is tet celtam Baaxô bagul kak
ginniime wayte kedó kinni.

9. Kaadu Nabiyow ku Rabbi
Samuud deqsita maray, qaleela
ureeh, qarwah haysitek abem ma
tablannaa Waad deqsita daqaaral?

10. Kaadu Firqawnay xiikooluy
(kadeeday) sinam edde digaala lek
kah abe inna?

11. Usun caddok tatre mara baaxol.

12. Edde luk usun tet addal umaane
yeymeggee mara.
13. Tokkel Ku Rabbi lafit le digaala
keenil caxeeh, oobise.

14. Nabiyow diggah, ku Rabbi kulli
seehadaytih taama dacrisaah ken
elle galte le.

15. Seehadaytuh tu gactek kay Rabbi
kaa yiqiyyireeh (mokkoreeh), kaah
yemqeeh kaa hatkise kaa tekkek, yi
Rabbi yoh yemqeh iyya.

16. Kaadu kaa yiqiyyireeh, Isi quusi
(rizqhi) kaal ceyse kaa tekkek, yi
Rabbi yoo yuyqunxeh iyya.

17. Tu elle tanim tonna hinna a
seehadaytow, isin qayxixxuh
matamqaanaay kaa matassakaxxan.

18. Kaadu tu dagoyti askamiyyah sitta
milsissan (ma lallabtan).

19. Kaadu nagrâ maalu cakki maliinoh
gibdi makmoh takmen.

20. Kaadu maalu kaxxa kacanuh
kicinton.

21. Tonna hinnay, baaxó kaxxa
angoyyih tangayyeeh,
bululsimiyyah bululsimta waqdi,

22. Kaadu Nabiyow ku Rabbi
yamaateeh, malayka massa massah
(saffi saffih) gacta,

23. Kaadu woo ayró (Qhiyaamah
ayro kinnuk) jahannam bahsimah,
too ayró seehadayti iimaan kee
meqe taamay addunyal cinak suge
kassitah, woo kassit kee nadaama
mannal tu kaah xiqtaa?
24. Maganey! inni manol maqaané
uysukumeh suginniyoy iyya.
25. Woo saaku Yallih digaalah innah
tan digaalah, num ma digaala.
26. Kaadu Yallih axawih innah yan
axawah num ma yaxaa.
27. Kee satta iyye nafsow. (yallih
cusiyyaa kee iimaanat).
28. Isi Rabbî fanah uduur usuk koh
yeceem oggolak akcanuk, usuk
ku meqe taama kok oggoleeh,
Raabitehik.
29. Toysa Yi naqoosay meqey
moominiinih tanih loowot cul.
30. Kaadu keenî luk Yi jannat cul.


1. Ta baaxól xiibita. (makka kinnuk).

2. Nabiyow atu ta baaxol dabqih yan
num kinnito.

3. Kaadu xaltanii kee xaleenimil
xiibita.

4. Nummah seehadaytu taqabih ginne
addunyal rabba iyyam fan.

5. Usuk (korosta kinnuk) num ise
duude waam yakkalee?

6. Hiddootak: maggo maalu
Mucammad qadaawatah bayse
iyya.

7. Usuk num isi ablewaam yakkalee?
yalli kaa yablehik.

8. Namma inti kaah mahanninoo
edde yabaluh?

9. Kaadu arrabaa kee namma
sokto (arrobta kinnuk) kaah
mahanninoo?

10. Kaadu namma gita kaah
mabaxxaqisinninoo? (umaanee kee
maqaanê gita kinnuk).

11. Toysa Isi maalu meqe gital yaceemit
dook (woh akeerâ gibdaabina
kinnuk) macah tatre wee?

12. doô tatur kinnim maca koo
tiysixxigeeh?
13. Woh naqoosannuk moomintoh tan
naqso currusaanama.

14. Hinnay qulul edde gibdih yan
ayróh addat maaqo yaskameenimi.

15. Xayi qayxixxuy ramad le
yaskameenimi.

16. Hinnay tumaliy tussinnah burtat
kafe yaskameenimi.

17. Wohuk lakal yeemeneeh, sabril
titta farriimeeh, xuwaawal titta
farriime marih num yakkeemi.

18. Woh migdi maray moominiinih
yani kinni.

19. Kaadu ni aayootal (Qhuraan
kinnuk) koroosite mari, usun guri
mara.

20. Usun keenil alfimte girah addat
yanin.



1. Yalli ayróo kee tet wallaqental
xiibite.

2. Kaadu alsál xiibite, teetil katayta
waqdi.

3. Kaadu laqól xiibite, is dite kalta
waqdi.

4. Kaadu baral xiibite, usuk ditet
baaxó buula waqdi.

5. Kaadu qaran kee qaran xise Rabbil
xiibite.

6. Kaadu baaxóo kee baaxó fidse
Rabbil xiibite.

7. Kaadu nafsii kee nafsi massoyse
Rabbil xiibite.

8. Tokkel umaanê gitaa kee maqaane
teetik edde tan gita teetih
baxxaqiseh.

9. Nummah dambik tet saytunnoyse
num naggooweh.

10. Kaadu nummah umaanet tet
yubkune num baxaysiteh.

11. Samuud deqgsita mari Yallih
farmoyta Nabii Saalic dirabboyseh,
usun umaanet caddok tatreenimih
sabbatah.

12. Woo marak umaaneh gibdi num
kaqteeh alá yusguude waqdi.
13. Tokkel Yallih farmoyti Nabii saalic
keenik iyyeh: Yallih alá umaaneh
maxaginaay, tet arakih ayró teetih
caba.

14. Tokkel kaa dirabboyseeniih, tet
yusguudeeniih, ken Rabbi digaalá
ken duuduseh aliffi keenil hee
ken dambih, Woo digaalá keenil
massoyseh.(num keenik ma-
raaqinna woo digaalák).

15. Yalli keenil baaheemik ciggiiliyyah
kak meesitâ mali.



1. Yalli baral xiibite, bari ditet baaxó
buula waqdi,

2. Kaadu laqól xiibite, is diifut baaxó
ifissi hayta waqdi,

3. Kaadu labtii kee saytiyá gine Rabbi
isil xiibite.

4. Diggah sin taama sissinih, isin
addunyah taamita maraa kee
akeerah taamita marah anuk.

5. Tokkel Yalli acuya iyyem yeceeh,
Yallak meesite numuh tu-gactek,

6. Kaadu maqaaney (jannat kinnuk)
yalli meqe marah massoyse
nummaysek,

7. Toysa maqaanê gita kaah
xabbacoysenno.

8. Kaadu cillaaliteeh, Yallak
gaddalime numuh tu-gactek,

9. Kaadu maqaaney (jannat kinnuk)
yalli meqe marah massoyse
dirabboysek.

10. Toysa umaanê gita kaal
xabbacoysenno.

11. Usuk girat rada waqdi, kay maali
tu kaah maxiqa.

12. Diggah tirtô gitay massa le
baxxaqisnam nel tan.
13. Kaadu diggah ellecabô dabqii
(akeera) kee naharsi dabqil
(addunyal) enni ittam inkih nanu
lino.

14. Toysa, urtah hadiidigta giral sin
meesiisa.

15. Tet cultam matan gibdi umeyna
akke waytek.

16. Usuk Nabii dirabboyseeh, iimaanat
derre cabe numu.

17. Teetik axxersimele Yallak kaxxam
meesita num.

18. Usuk isi maalu yacee numu, ise
saytunnoysâ gideh.

19. Kaadu hebltô numuy kay xaqul elle
galtima niqmat ley kaah yemqe
mayan.

20. Kinnih immay, usuk tamah kah
abem fayya iyya Rabbih foocih
fayxi kinni.

21. Kaadu usuk sarrah galtot ruffu
axceleeh teetit leedele jannat
culuwaa saaku.



1. Yalli wallaqental xiibite.

2. Kaadu bari diteh mudugi yakke
waqdil xiibite.

3. Nabiyow ku Rabbi koo cabe weeh,
koo anqibe weemil.

4. Kaadu diggah, wadirsitto (akeera)
naharsittok (addunyak) koh
tayseemil.

5. Kaadu ku Rabbi sarroh (akeeral)
kulli niqmat koh aceeleeh, kaat
leedettooh ruffu kaat axcetto.

6. Nabiyow ku Rabbi qayxixxuh
koo geeh, aracay elle orobta koh
maabinnaa? abeh.

7. Kaadu kitab kee iimaan kinnim
aaxige waa numuy garcit yanih koo
geeh, tirri koo mahannaa?

8. Kaadu tu malih koo geeh, koo
magaddalisinnaa?

9. Toysa atu toh teexegek, qayxixxu
le cakkik ma gutqin.

10. Kaadu kallaci aba numuh tu
gactek, kaa ma xiiriyinay meqe
qangara kaal gacis.

11. Ku Rabbih niqmatah tugactek, kaat
walalaay kaa elle faatit!.


1. Nabiyow Alil koh farakka ma
hanninoo islaamaninnoo kee
nubuwwannul?

2. Kaadu qilsi quuka kok
moobisinninoo?

3. Qilsi quukay xiiron kok yiyqilseek.

4. Kaadu fayya koh mahanninoo ku
xagar (galab) xago?

5. Toysa diggah gibdaabinâ luk xabca
tan.

6. Diggah gibdaabinâ luk xabca tan.

7. Toysa Nabiyow isi caagiidak
tamurruqe waqdi, qibaadat
taqabaay teetil ingicilliy.

8. Kaadu Ku Rabbih xaqul taniimih
sangeelaay kaa kallacit (jannat
kinnuk).





1. Yalli xiibiteh Tiin kee Zaytuun
deqsitta namma caxal.

2. Kaadu qaley Tuuri siina deqsittal
xiibite.

3. Kaadu a baaxoy saay lel xiibite.
(Makka kinnuk)

4. Nummah seehadaytu tayse weelol
ginne.

5. Wohuk lakal usuk yallih amri
oggole weeh, kay farmoytit
kataate week girak gubi gubah kaa
gacsenno.

6. Takkay ikkal, yeemeneeh meqe
taamoomi abbaasite mari,
aggiriqqe wayta galtó le akeeral.

7. Tokkel tahak wadir seehadaytow
galtóh ayróh (Qhiyaamah ayró
kinnuk ) dirabboysiyyat maca koo
bahtaah?

8. Yalli mekla abba haytaamak
meklah yaysi hinnaa? Yeey, kinnih.


1. Nabiyow ku Rabbiy gino gineh
yanih migaaqal ikriy.

2. Seehadaytu dabloytak gine Rabbi
kinni.

3. Nabiyow! ku Rabbiy kaxxa cinda
leh migaaqal ikriy.

4. Usuk kalamat elle yaktuben gurra
barse Rabbi kinni.

5. Usuk seehadaytu, aaxaguk suge
weem barse Rabbi kinni.

6. Nummah, diggah seehadayti
umaanet caddok tatrah.

7. Gaddalitem isik yable waqdi.

8. Diggah madaara ku Rabbî fanah
takke Nabiyow.

9. Nabiyow tableh innaa a numuy
waasa? (abu jahal kinnuk).

10. Yallih naqsi (Nabii Mucammad
Aasaeiiķo kinnuk) salat aba
waqdi?

11. Yoh warisey ta salaatak waasâ
num, usuk tirtô bagul yene kaa
tekkek.

12. Hinnay Yallak meesil amrisa num
yekkek. (wohuk anninnal kaa
waasaah).
13. Nabiyow! Yoh warisey ta sinam
waasa num Qhuraan dirabboyseeh,
iimaanat derre cabe kaa tekkek.

14. Usuk maaxiginnaa? Diggah Yalli
usuk abba haam yable Rabbi
kinnim?

15. Caagid usuk (abu jahal kinnuk) elle
yakkale inna hinna, usuk tamahak
kate wee kaa tekkek gombo kaak
gibdi xibixih abbixenno, jahannam
girat kaa gasiyak.

16. Kay gombo, dirabley, hoxa leh tani
kinni.

17. Tokkel usuk kaa qokla marah
deerisay.

18. Nanu girá dacrissa malaykay giral
sinam digaaltah seecennok.

19. Caagid usuk (abu jahal kinnuk)
elle yakkale inna hinna, Nabiyow
kay yab moggolinaay, salaatah
kummaataay isi Rabbit xayyow.


1. Diggah Nanu muxxó le baray
leylatul Qhadri deqsitat kaa
(Qhuraan kinnuk ) oobisne
Ramdaanak.

2. Nabiyow leylatul Qhadri bar
kinnim maca koo tiysixxigeeh?

3. Leylatul Qhadri usuk baray muxxó
ley, alfi alsak kayrih aysuk raaqa
kinni.

4. Tama barat malaykaa kee Jibriiliy
ruuc deqsita qaraanak edde obta,
sinni Rabbih idnih, ummaan
caagidiy Yalli woo liggidih addat
mekle luk.

5. Woo bari saayaay nagaaya, maaci
maacissi iyyam fanah.


1. Kitab elle oobe marak yahuud
kee nasaarak koroosite maraa
kee Yallat agleyta haa mari,
baxxaqqa geyyi haanam fanah
edde sugen koroosannuk kata mara
makkinnon.

2. Woh Yallih farmoyta
Mucammaday saytun kitooba
(Qhuraan kinnuk) yakriye.

3. Woo kitoobah addal nuimmâ
xaagittee kee qadaalatal tan
amrittey massal tani tan.

4. Mabaxsiminna kitab akah
yontocowwime mari (yahuud kee
nasaarak), baxxaqqa (Nabii kee
Qhuraan kinnuk) keenih temeeteek
wadir akke waytek.

5. Kaadu usun kalah kah
amrisimeenim malon yallah
qibaada caglisak, kaa yaqbudeeniih
baatil diinittek inkih islaam diinî
fanah keltaanaah salat soolisaanaah
zaka yaceenim akke waytek, woh
massa le diini kinni.

6. Diggah kitab elle oobe marak
koroosittem kee Yallat agleyta haa
mari, jahannam girah addal yan,
teetil waarak, woo mari usun ginok
umaaneh gacta ginó kinnon.
7. Diggah yeemeneeh meqe
taamoomi abe mari, woo mari usun
ginok tayse ginó kinnon.

8. Ken galto ken Rabbih xaqul
Qhiyaamah ayro qadni deqsitta
jannootay guba weeqaytitte
kak gexxa, umman kay addal
waarak. Yalli meqe taamoomi
keenik raabiteh, kaadu usun kaak
raabiteenih keenih abe konnaba,
woh isi Rabbik meesite marih
galto.


1. Baaxó isi angoyyih tasgayyime
wagqdi.

2. Kaadu baaxó isi addal taniimiy
qilsi tayyaaqe waqdi (rabtem
tekkek wohuk kalah tanim tekkek).

3. Kaadu seehadayti is lem macaay
iyya wariggah?

4. Woo ayró (qhiyaamah ayró) is
isi bagul umaanee kee maqaanek
abeenimih xaagu inkih warissah.

5. Diggah ku Rabbi tet amriseemih
sabbatah.

6. Woo ayró sinam soolô ballaaqak
taduureh fixiixih anuk, ken
taamoomi ken yaybulloonuh ken
elle galtoonuh.

7. Tokkel maqaanek qunxa xuuneyti
qilsah gide abe num, wohih galto
able le.

8. Kaadu umaanek qunxa xuuneyti
qilsah gide abe num, wohih galto
able le.


1. Yalli qaduwwî fanah sissikuk yarde
faarisiy fuftoh fuf iyyal xiibite.

2. Edde luk xukuuqunut ardi gibdah
xinkilliq yayyaaqe faarisil xiibite.

3. Edde luk qaduwwi maaca warara
faarisil xiibite usuk garcit (karcit)
anuk.

4. Tokkel is abtah tan ardih gibdah
sawar (fulle) fuluk hayta.

5. Kaadu woo ardat isi macaxu
qaduwwi macaxih addal macsissal
xiibite.

6. Diggah, seehadayti isi Rabbih
niqmat yangaddi kinni.

7. Kaadu diggah usuk wohul isi nafsil
sumaaqita num kinni.

8. Kaadu diggah, usuk maaluh gibdi
kacanu le num kinni.

9. Tokkel mayaaxiga innaa!
seehadayti kaa qambaltam
magooqat enni ittam Yalli
yayyaaqu waa waqdi cisab kee
galtoh?

10. Kaadu umaanee kee maqaanek
alilwat qellisimak sugtem geytimtu
waytam mayaaxiga innaa?

11. Diggah ken Rabbi ken kee ken
taamoomik woo ayro adda yaaxigi
kinni.


1. Al-Qhaariqa: is Qhiyaamah ayroy
sinam lubbitte meesissot taagureh
migaq kinni.

2. Al-Qhaariqa is macaay?

3. Maca koo tiysixxigee Nabiyow Al-
Qhaariqa kinnim?

4. Seehadá fixix kee magga gibdah
laahintih (ufuy mali kinnuk) innah
edde gacta ayró.

5. Kaadu qaleelá fakfaken suufih
(woh illi xagooru) innah edde gacta
ayró.

6. Tokkel maqaanê miidaan kak
yiqilseeh yan numuh tugactek.

7. Toysa usuk rufto le mano le
jannatal.

8. Kaadu miidaan haliffi akak iyye
numuh tu gactek;

9. Toysa kay orbeyna haawiya
deqsitta girá.

10. Maca koo tiysixxigeeh Nabiyow is
kinnim?

11. Is giray gibdi niqna le kinni.


1. Maaluu kee xaylô maggal sittal
hiddottaanaah (tirtirissan) Yallih
taaqatak sin agxisseh.

2. Rabi sin elelliiy magooqa guffu
haytaanam fan.

3. Tonna hinnay sarrah aaxigetton!
(rabi lakal).

4. Kaadu nuimmah sarrah
aaxigetton!ellecaboh ayroh digaala
siinil obta waqdi.

5. Tonna hinnay isin sin qambaltam
asmatah aaxiginnitoonuy edde
taniinimik waasimak tenen.

6. Yalli xiibiteh diggah, jaciim
deqsitta girá ablettoonumul.

7. Kaadu diggah asmat le mablah tet
abletton.

8. Tohuk lakal diggah woo ayró
(Qhiyaamah ayro kinnuk) isin
addunyal edde agxitak sugten
niqmatak esserimetton.

1. Yalli waktil xiibite.
2. Diggah, seehadayti finqat yaniimil.
3. Yeemene maray meqe taamoomi
abeeh, cakkil sitta farriimeeh,
sabril sitta farriime koh raaquh.


1. Ummaan camiliy sinam qaybisaah
ilqah Fingaa kee baati tan.

2. Maalu gaaboyseeh lowalloowe
num.

3. Diggah usuk isi maali isi waarisu
waam yakkale addunyal.

4. Caagid usuk elle yakkale
inna hinna! Diggah usuk
cutama degqsitta giray edde
qambisinnaanihim bokookissát
gasyime le.

5. nabiyow Maca koo tiysixxigeeh
cutamá kinnim?

6. Is Yallih giray ursumteeh
hadiidigsinte kinni.

7. Is leh tan niqnah gibdah xagarak
sorkocobbaxittel bukku itta.

8. Diggah is keenil alfimteh kaluqqu
itte.

9. Usun makaadooday ruubumut
tanih addat axawat anuk. (teetik
awqe waanâ gidah).

1. Nabiyow! Ku Rabbi dakanu leh yan
marak kah abenna Matablannaa?
2. Yalli Ken uma mala finqa
maabinnaa?
3. Kaadu haadá butta buttah keenit
ruube itta kataatak
4. Xeetiy cararte kallak yani keenil
qambissa.
5. tokkel ruma yekke caffaa kee
cafulay yonkommeh inna ken abe.

1. Qhureyshi deqsittah tan kedo luk
sugte qaadáa kee edde sugen saay
ma qajjibsittaanaa!

2. Ken qaada gilal yamanâ fanah
arhoh aban safar kee cagay shaamâ
fanah aban safar kinni meesite
kalah.(Yalli keenih yecee amaan
kee niqmata).

3. Toysa a Qarih Rabbi (kaqbá
kinnuk) yaqbudoonay qibaadá kaah
caglisak.

4. Woh Yallay qululuk ken
yoskomeeh, conxok amaan (saay)
keenih yecee kinni.


1. Galtoh ayró dirabboysa numih
caalat yoh warisey?

2. Woh qayxixxu le cakkik gibdi
gutqoh gutqa num kinni.

3. Kaadu usuk tu dagoyta
adoobisaanamah sinam milsiisaay
isih maaba.

4. Salat abah yan maray
(munaafiqhiin kinnuk) yallak galto
edde garrise waah gibdi digaalá
tan.

5. Usun sinni salat waala maray le
waktil kaa abewa.

6. Usun yoobulah sinam sinni
tablenkeh meqe taama aba mara
kinnon.

7. Kaadu cine waanam, cina mara
gacsah, mingiilaay yakmeenih
yaaqubeenim kee wohuk kalah
taniimik.


1. Diggah Nabiyow nanu kawthar
deqsita doray jannatti addal yani
koh necee.

2. Tokkel Nabiyow salat kee
masgaadá, isi Rabbih caglisak ab.

3. Nabiyow diggah koo kee atu
tirtok luk temeetem niqbi num,
usuk samad maliiy kulli kayrik
yiggiriqqeh.


1. Nabiyow koroosite marak ixxic:
kee ta koroseey!

2. Isin taqbuden Numtinwellittee kee
sin yallitte maqbuda,

3. Kaadu isin anu aqbudeh an inki
yalla yaqbude mara hinniton.

4. Kaadu anu isin taqbudeenim
(yallak kalah tanim kinnuk).
yaqbude num hinniyo.

5. Kaadu isin anu aqbudeh an inki
yalla yaqbude mara hinniton.

6. Isin sinni diini Litoonuuh, anu inni
diini liyo.

1. Nabiyow Yallih qokol (cató) kee
makki fakim koh Yamaate waqdi.

2. Kaadu seehadá Yallih diinit butta
buttah culah table waqdi,

3. Toysa Ku-Rabbi saytunnos kaa
faylisak, kaadu dambi cabti kaal
esser,, diggah usuk isil gaca marak
gacim (toobat kinnuk) oggolaah
qafu aba Rabbi kinnik.


1. Abii lahab namma gaba finqiteh,
kaadu usuk finqiteh.
2. Kay maaluy yedderee kee kay
xaylo Kaah xiqtem maliiy yallih
digaalak tu kaak ma catta.
3. Usuk Ķaxxa ura-le giray hadiidigta
Culele.
4. Kaadu kay barray bocó takkuqih
tani, girá kaâ luk culele.
5. Tet fillat cambok yan akatay
is jahannam giráh addal edde
diggalsimta yan.

1. Ixxic nabiyow:usuk Yalla inkittu
kinniih, agleyta mali.

2. Yalli cagalah caagiidaa kee
faxaanamih magdabah eleelitan
Rabbi kinni

3. Yalli maxalinnaay, Kaa xaltem
matan.

4. Kaadu makkinnaay masuginnaay
mayan, inkittuy kaa ceelaah kaa
qeedaala.


1. Ixxic Nabiyow: maaca gine Rabbi
maggansitaah kaa eleelita.

2. Usuk ginni heemih umaanek.

3. Kaadu gibdi dite leh yan barih
umaanek kaa maggansita, usuk
(bar kinnuk) culah yan waqdi.

4. Ķaadu kuntuubaabil baabah tuf-
tufó abtah tan sayyóh umaanek koo
maggansita.

5. Kaadu kuuxe waynanli kuuxe
waynan aba waqdih umaanek koo
maggansita.



1. Ixxic Nabiyow: seehada gine Rabbi
maggansita.

2. Seehadah amoytay ken yamlike
maggansita.(Yalla kinnuk).

3. Seehada kah rammittaah, taqbude
Yalla maggansita.

4. Waswaseynah yan sheytanay,
Yallih cusiyyak garcitan waqdi
sinam waswasaah, Yalla cusan
waqdi qellitah umaanek koo
maggansita.

5. Kaay(sheytan kinnuk)seehadâ
sorkocobbaxittet waswasaa kee
umaane culsa.

6. Jinni sheytoonaa kee seehadâ
sheytoonak tan waswasak.

{
    "author": "Sheikh Mahmoud Abdel Qader Hamz and Group of Scholars",
    "language": "Afar",
    "source": "https://qurancomplex.gov.sa/",
    "comments": "This translation was OCRed, in case you find any mistakes, let me know at https://bit.ly/33FuNZS"
}