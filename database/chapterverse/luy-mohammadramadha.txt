1|1|Mulira lia Nyasaye Owetsimbabaasi Owobukoosia
1|2|Oluyali lwosi ni lwa Nyasaye, Omulesi webiloonje bioosi
1|3|Owetsimbabaasi Owobukoosia
1|4|Omwami we yinyanga yomurungo
1|5|Newesa wakhulamaanga, naninewesa wakhwenyangakhwo obukhoonyi
1|6|Okhulunjisie khunjila ingololofu
1|7|Injila yabalia abawahelesia tsimbabaasi, ilali yabalia abasinyishilwa nohomba yabalia abakora tawe
2|1|Alif lam Mim
2|2|Esho nishio eshitabu shibulamwo obukanakani nishiobulunjifu khubalia abaria Nyasaye
2|3|Balia abasuubilanga mubilalolekha, abaswaliyanga (iswala) khatsotso, ne barusinjia eshihanwa khumukabo kwa khubakabile
2|4|Balia basuubilanga khu kalia keshibwa khwiwe, nende kalia keshibwa imbeli wuwo, ne basuubilanga muno inyanga yeyindukho
2|5|Abo bali khubulunjifu okhurula khu Nyasaye wabu, ne abo nibobalibura
2|6|Toto balia abakhaya ni halalasa awo, obekanyilisie nohomba oleshe okhubekanyilisia shibalisuubila tawe
2|7|Nyasaye yara eshifunikho khumioyo chiabu nende khutsimbulililo tsiabu nende khutsindolelo tsiabu, mana bali nende eshinyasio eshilulu
2|8|Ne mubandu baliho baboolanga mbu khwasuubila mu Nyasaye nende inyanga yeyindukho ne nibalali abasuubili tawe
2|9|Bakatinjia Nyasaye nende Abasuubili, halali abeene nibo bekatinjia, ne shibamanyile tawe
2|10|Emioyo chiabu chilimwo obulwale, mana Nyasaye nabameta obulwale, ne bali nende eshinyasio eshilulu khukalia kabakaatinjia
2|11|Ne nibaboolelwa mbu mulakhola obubii khushialo tawe, nabo baboola mbu “toto efwe nefwe abakholi bamalayi.”
2|12|Koo, toto abo nibo abamabii, halali shibesundukhanga tawe
2|13|Ne nibaboolelwa mbu suubile shinga Abandu basuubila, nibaboola mbu “khusuubile, shinga abasilu basuubila?” Koo toto abo nibo abasilu halali shibamanyile tawe
2|14|Ne nibabukana nende abasuubili baboola mbu: “khwasuubila” ne nibenjila mubashetani babu, baboola mbu; “Toto efwe khuli ninenyu, toto efwe khukholanga butswa omubayo”
2|15|Nyasaye ababayila ne abalekha mubukori bwabu nibayiyayiya
2|16|Abo nibo bakula obukori khubulunjifu, mana inganga yabu nisikha, mana nibalaba abalunjifu tawe
2|17|okhuchelaasibwa khwabu khuli shinga, ulia wafia omulilo, olwakwarusia obulafu, balola ebili mumbeka tsiabu, Nyasaye nabukula obulafu obo, nabalekha mushilima, nibalalola shiosi shiosi tawe
2|18|Bekala amarwi ,abasilu, abawofu- khulwa- ako shibalikalukha tawe
2|19|Nohomba shinga ifula okhurula mwikulu, ili nende eshilima nende okhwatulukha, nende okhumiesukha, baretsanga tsinzala tsiabu mumarwi khulwa okhwatulukha khwelikulu, nibariire okhufwa, ne Nyasaye amanyile muno abakhayi
2|20|Okhumiesukha khwelikulu khukhaaba hambi okhuwofusia tsimoni tsiabu, buli shinga abamiesulila bachenda , nenishiilima nibeema. Ne Nyasaye yenyanga yakhabukule amarwi kabu nende tsimoni, toto Nyasaye nomunyali wa buli eshindu
2|21|Enywe Abandu mulaame Nyasaye wenyu owabaloonga nende balia abaali inyuma wenyu, mubamurio khomunyoole okhuria
2|22|Owabakholela liloba okhuba obulili nalo likulu okhuba shinga eshitsafu, mana niyeshia amaatsi okhurula mwikulu mana nabamesilia ebiamo khumukabo kwenyu, kho mulakholela Nyasaye ebifwanani nimumanyile tawe
2|23|Ne nimuli mubukanakani khukalia aka khweshilia omusumba wefu, mana murerekhwo isura ndala shinga eyo, mana mulanje abaloli benyu, abalali Nyasaye tawe, toto nimuli abahabweene
2|24|Ne nimulakhola murio tawe, neshimulikhola tawe, kho murie omulilo kwetsikhwi tsiakwo ni Abandu nende amachina, kwarecheshelwa Abakhayi
2|25|Ne suubisia balia basuubila mana nibakhola amalayi mbu, balinyoola emikunda chia amatsi kakhulukusinjiamwo, ne olwa balikabwamwo ebiamo baliboola mbu; “kuno niko omukabo kwefu kwakhwahebwa imbeli. Ne balirererwa ebiamo bifwanana. Nebalinyolamwo Abakhasi abatswenufu, nebalimenyamo tsinyanga tsiosi
2|26|Toto Nyasaye shalolanga tsisoni okhuchelaasia, kata nili isuna nende shili hekulu wayio, nebalia basuubila bamanya mbu toto ni obwatieli okhurula khu Nyasaye wabu, ne balia bakhaya baboolanga mbu; “nishina shia Nyasaye yenya okhukhuchelasia khuno? Akosia abaanji ne alunjisia abaanji, Ne shakosinjia tawe halali balia abafunakanga amalako
2|27|Balia bafunakanga amalakano ka Nyasaye nibamalile okhulakwa, ne bakhalakanga aka Nyasaye yolomesia mbu kongaasibwe, nebakholanga amabii khushialo, abonibo abalisikha. (abalitiba)
2|28|Mukaananga murie Nyasaye ne mwali abafuu mana nabalamusia, mana khandi alibafwisia, khandi alibalamusia, mana ewuwe niyo amulikalusibwa
2|29|Ye niye owabaloonjela ebili khushialo biosi, mana naleng’ana hekulu, nalonga amakulu Saba naleeng’asia, naye niye omumanyi wabuli eshindu
2|30|Olwa Nyasaye wuwo yaboolela Abamalaika mbu; “toto esie nditsa okhura khushialo omwemelesi wanje” Abamalaika nibaboola mbu; “Koo olaramwo ulia ukholamwo amabii natasiamwo amatsayi ne efwe khukhwitsominjia ni khukhwiteka” Nyasaye naboola mbu; “Esie emanyile kamulamanyile tawe.”
2|31|Niyechesia Adam amera kebindu biosi, mana namwemia halala nende Abamalaika, naboola mbu; “Mumboolele amera kebindu bino, toto nimuli abahabwene.”
2|32|Malaika nibaboola mbu “(Subhanaka) obutswenufu bwoosi nobubwo- Khubula amachesi halali kalia kokhumanyiyie. Toto newe wobumanyi owamachesi.”
2|33|Nyasaye nababoola; “Ewe Adam! Baboolele amera kabio” Olwa yababoolela amera kabio, Nyasaye yaboola mbu; “esie shindababoolela mbu ndamanya akefisile akali mwikulu nende khushialo ne emanyile kamuretsanga habulafu nende kamufisanga?”
2|34|Ne olwakhwaboolela Abamalaika mbu; “Inamile Adam!” mana nibamwinamila boosi okhuyiniakhwo Ibilisi, naloba nafura mana naba mubakhayi
2|35|Nikhuboola mbu “Ewe Adam menya nomukhaye wuwo mumukunda, ne muliemwo obwokholo bwosi bwosi obwamwenya, ne mulasita ahambi khumusala kuno tawe mulaba mubalia bakholele obubii”
2|36|Mana Shetani nabareresia nabarusia khukabalikhwo, mana nikhuboola mbu “Yikhe hasi, ne mulaba abasuku abeene khubeene. Ne khushialo nisho shilaba eshimenyo shienyu nende omwikhoyo kwebise. (bititi butswa) ”
2|37|Adam nanyoola amakhuwa okhurula khu- Nyasaye wuwe Omulesi, mana Nyasaye wuwe namuleshela, Toto ye ni omunji wobulesheli Owetsimbabaasi
2|38|Nikhuboola “yishemwo mwesi, ne toto obulunjifu okhurula khwisie bulabetsela, mana abaloonda obulunjifu bwanje obo shibaliba nokhuria nohomba shibalibeelela tawe.”
2|39|Ne balia abakhaya nibafunaka ibimanyisio biefu, abo nibo abaliba Abandu bomumulilo, balimenyamwo tsinyanga tsiosi
2|40|Enywe Abana ba Israili! Yitsulile tsimbabaasi tsianje tsiandabahelesia, mukhole shinga khwalakana, nasi ndilikhola shinga khwalakana, ne murie esie butswa
2|41|Ne musuubile amakhuwa kandeshia akonga omukhono kamulinako, ne mulaba abambeli okhukakhaya tawe, ne mulakusia ebimanyisio bianje khubukusi obutiti tawe, ne murie esie butswa
2|42|Ne mulasaasia obwatoto nende obubeyi tawe, ne mulafisa obwatoto nanyu nimumanyile tawe
2|43|Ne mukhole eshinani khu khukhuswaliya (iswala), ne murusie eshihanwa (izakaa), ne mwiname halala nende benamanga
2|44|Koo, mwakhalomesinjia Abandu okhukhola amalayi, nanyu abeene mwiyibilila, ne musomanga eshitabu! Shimuparangakhwo tawe
2|45|Ne khaabe obukhoonyi khulwokhwifwila nende khulwokhulaama, ne toto likhuwa elo nilitinyu halali khubalia abehotselefu
2|46|Abasuubila toto mbu balibukanana nende Nyasaye wabu omulesi, ne mbu toto balikalukha ewuwe
2|47|Enywe Abana ba Israil! Yitsulile tsimbabaasi tsianje etsiandabahelesia mana nebakholela okhushilakho Abandu bandi boosi
2|48|Ne murie inyanga yo Omundu alalikhoonya owundi liosi-liosi tawe nohomba shalisabila yesiyesi eshileshelo nohomba shiosi shiosi shiokhununula sishilibukulwa tawe, ne shibalihabinwa tawe
2|49|Ne olwa khwabahabina okhurala khubandu ba Firauni, ababasandinjia eshinyasio eshibii abasinzanga abaana benyu abasiani, nenibalekha abakhana, ne mukano ni amatemo amakhongo okhurula khu Nyasaye wenyu omulesi
2|50|Ne olwa khwaarula inyanza okhubeela enywe, ne nikhubahabina, nenikhusishia Abandu ba Firauni, nanyu nimulolanga
2|51|Mwitsulile olwa khwalaka Musa tsinyanga amakhumi kane (akhole amalaamo malondokhania kho khumuwe Itaurati), Mana nimukhola eshimosi (okhuba Nyasaye wenyu) inyuma wuwe, mana nimuba abakholela obubii emioyo chienyu
2|52|Mana nikhubaleshela okhurulana nende ako, kho munyoole ukhupa orio
2|53|Ne yitsulile olwa khwahelesia Musa eshitabu nende Ifurqani (yokhwawukhasia akatoto nende akalali katoto), kho munyole okhulunjikha
2|54|Ne yitsulila olwa Musa yaboola mbu; “Enywe Abandu banje- toto enywe mwikholele obubii khulwa okhukhola eshimosi (okhuba Nyasaye wenyu) Kho musabe eshileshelo khumwami wenyu, ne mwikalile emioyo chienyu (khulwokhwira ababii balimo), obo nobulayi khwinywe khu mulonji wenyu, mana nabaleshela, toto niye Omulesheli Owetsimbabaasi
2|55|Ne(yitsulila) olwamwaboolela Musambu: “shikhulakhusuubila mukokhuboolelanga tawe okhula khulole Nyasaye netsimoni tsiefu” mana lifwa nilibayula nanyu nimulolanga.”
2|56|Mana nikhubalamusia okhurula mulifwa lienyu khomunyoole okhupa orio
2|57|Mana nikhubahelesia eshinikha shiamaleesi, mana nikhubeshilia Mana nende Salwa, (ibilibwa bwomwikulu) lie mubilayi biakhubakabile ne shikhwabakholela obubii tawe halali abeene nibo bakholela obubii emioyo chiabu
2|58|Ne (Itsulile) olwa khwaboola mbu injile mulitokho lino, mana muliemwo shiamwenya, ne mwinjile mumuliango walio nimwihotselesiye neboole mbu khuleshele tsimbi tsiefu, khulabaleshela tsimbi tsienyu, ne khulametela abakholi bamalayi
2|59|Mana abakhola amabii nibakalukhania likhuwa liababoolelwa, mana nikhubeshilia eshinyasio eshikhongo okhurula mwikulu khulwa obukalakala bwobwononi bwabu
2|60|Ne ‘‘itsulile” olwa Musa yasaba Nyasaye amatsi khulwa Abandu bebe, mana nikhumuboolela mbu “khupa indabushi yiyio khwichina” Mana tsindoto ekhumi na tsibili nitsirundukha, mana buli ikholo nimanya habundu wayo wokhunywa, Mulie mana munywe khumukabo kwa Nyasaye ne mulakhola obwononi khushialo tawe
2|61|Ne (Yitsulile) olwa mwaboolela Musa mbu; “shikhulesumilisia okhulia eshilibwa shilalasa tawe, kho khusabile Nyasaye wuwo akhurusilie bilia bimelanga mwiloba shinga eliani lialio nende amaondo kalio nende imele yalio nende tsing’oli tsialio nende amapwoni kalio, Nyasaye naboola mbu; “mukalukhasinjia ebindu ebiasi nende ebindu ebilayi bino? Mana tsie mulitokho, eyo mulanyoolayo biamusabile” mana nibakhupwakho eshimanyisio shiobuteshele, nende obumanani, mana nibakhoyeshela liruma lia Nyasaye, kano nilwokhubeela mbu bakhayanga amakhuwa ka Nyasaye, ne beranga Abarumwa eshikhaya butswa, ako nilwakhuba okhukhaya khwabu nende okhubura khwabu eshichelo
2|62|Toto balia abasuubila nende balia Abayahudi nende Abakiristo nende Abasabai, yesi yesi wasuubila mu Nyasaye nende inyanga yeyindukho, mana nakhola ebikhole ebilayi, balinyoola omurungo kwabu khu- Nyasaye ne shibaliba nende obuyendi nohomba ukhubeelela tawe
2|63|Ne (Yitsulile) olwa khwabukula indakano ninanyu, mana nikhuba chingulila eshikulu, (nikhubaboolela mbu) tile nende amani amakhuwa kakhumuhele kano, ne itsulile amakhuwa kalimwo kho munyoole okhuria Nyasaye
2|64|Mana nimukalukhana okhurula hawo, bukhayanga okhuba obulayi bwa Nyasaye nende tsimbabaasi tsisie mwakhabeele mubasikha
2|65|Netoto mwamanya amakhuwa kabandu bakhaya okhuloonda amalako- mwinywe (kokhuria) Inyanga ye isabato (yajumamosi), mana nikhubaboolela mbu: “mube amashene amateshele”
2|66|Mana nikhukhola eshinyasio esho okhuba amekanyilisio khubalia bali khubise biabu nende abetsa inyuma wabu mana nikhukhola okhuba amachelo khubalia bamuritsanga Nyasaye
2|67|Ne (Itsulile) Olwa Musa yaboolela abandu bebe mbu; “Nyasaye abalomesinjia mbu musinze ing’ombe: “ Baboola mbu “Koo okhukholelanga omubayo?” Naboola mbu; “Ndiliinda khu- Nyasaye okhuba mubasilu”
2|68|Nibaboola, “khusabile khu- Nyasaye wuwo akhwinoosilie ni ing’ombe ili irie? Naboola; “toto ye aboolanga mbu Ing’ombe ilali ingofu nohomba indoro tawe, halali niya hakari awo, kho kholeshingala mulomesibungwa
2|69|Nibaboola mbu; “Khusabile Nyasaye wuwo akhwinoosilie niyobukondo shina? Naboola mbu; “Ye aboolanga mbu ing’ombe eyo niya namabuyu ne obukondo bwayo busangasia abachilola.”
2|70|Nibaboola khusabile Nyasaye wuwo, akhwinosilie ni ili irie? Shichila toto tsingo’mbe tsikhufwananile, ne toto Nyasaye nachama khwitsa okhuba abalunjifu
2|71|Naboola mbu, ye aboolanga mbu : “shini ingombe yemilimo (yokhulima) tawe, nohomba shini yokhutsushilisilia amatsi emimela tawe, obukondo bwayo nobutswenufu muno, bubulamwo amapalapala,” Nibaboola mbu: “laano toto wakharera amakhuwa kwa habweene.” Mana nibayisinza ne nibabelenje ehale okhukhola endio
2|72|Ne (yetsulile) olwa mwera omundu mana nimukabukhanamwo khulwa ako, (abandi baboola mbu nilebe, naabandi babola mbu ni lebe) Ne Nyasaye niye Omurusia wa ako akamwali nimukafisile
2|73|Nikhuboola mbu: “mukhupile nende ibuleka wosiwosi weying`ombe eyo, “ Endio nilwa Nyasaye alamusinjia abafu, ne abamanyia ebimanyisio bibie khomunyoole okhumanya
2|74|Mana emioyo chienyu nichiba emiumu okhurula hao, nichiba shinga amachina nohomba okhushilakhwo amachina, shichila amachina kandi kaliho karulangamwo emialo, ne akandimwo kaliho katikhanga nikarula amaatsi, ne akandi kaliho kakwitsanga khulwokhuria Nyasaye (Ne enywe abayahudi shimutilikhangakho khu liosi liosi) Ne Nyasaye shang’ang’alilanga akamukholanga tawe
2|75|Enywe mparanga mbu balabasuubila, ne abandi mubo bawulilanga amakhuwa ka Nyasaye, mana nibakakalukhania nibakhakamanya	obulayi,	ebilali mukhukorwa tawe
2|76|Ne nibabukana nende abasuubili nibaboola mbu: “ khwasuubila (toto Mohammad yarumbulwa mubitabu biefu) ne nibenjilanamwo abeene khubeene baboola mbu; ‘‘Mubaboolelanga aka Nyasaye yabafungulila (khobakhuyasie) khobakhushile ebifune khu Mulonji wabu, shimuparangakhwo tawe
2|77|Shibamanyile mbu toto Nyasaye yamanya akabafisanga nende akabaretsanga habulafu
2|78|Ne mubo balimwo nende timbiti, abandu balamanya okhusoma, halali eshiwonya shobusilu, nebabula liosiliosi halali okhuparirisia butswa
2|79|Kho eshinyasio eshikhongo shilinyoola balia bahandikanga eshitabu nemikhono chiabu, nibaboola mbu: “shino shirula khu Nyasaye” khobanyoole obukhala obututu bwokhushialo. Eshinyasio eshikhongo khubo - khulwakabahandinga khumikhono chiabu (nibakatia mbu ni ka Nyasaye) eshinyasio eshikhongo khubo - balilolakhosa akabakholanga
2|80|Ne baboola mbu: “Omulilo shikulikhutilakhwo halali tsinyanga tsinditi butswa” boola mbu, ‘koo Nyasaye yalakana ninanyu ario, Kho shalikalukhana tawe? Nohomba mukatilinjia Nyasaye amakhuwa kamukorerwe
2|81|Eeeh ni endio, balia abakasia amabii – mana tsimbii nitsibabotokhana, abo nibo abandu bomumulilo, balimenyamwo tsinyanga tsiosi
2|82|Ne balia abasuubila, mana nibakhola amalayi, abo nibo Abandu abo mwikulu, balimenyamwo tsinyanga tsiosi
2|83|Ne (yitsulile amacheni kano) olwakhwalakana indakano nende Abaana ba Israili- mbu mulalaama shiosi shiosi halali Nyasaye, ne mukholele Abebusi amalayi, nende abekho nende abaana abafwilwa nende abamanani, ne muboole nende abaandu obulayi, ne mulumililie okhulaama (iswala,) nende okhurusia eshihanwa (izakaa), mana nimukalukhana halali batiti mwinywe, nanyu ni mukabulilamwo oluchendo
2|84|Ne yitsulile olwa khwalakana indakano mbu shimulatatsia amatsayi kenyu tawe, neshimulaloonda abandu benyu mutsingo tsienyu tawe, mana nimufuchilila nenimukhaya okhukhola murio nanyu nimuliho
2|85|Mana Enywe bano mwirananga abeene, ne muloondanga abenyu baandi mutsinzu tsiabu, mubarulilanga khumabii nende obusuku, Ne nibamwitsila abatililwe nimubanunula, nikali mbu mwakanibwa okhubanunula, ko! Musuubilanga mubitabu biindi ne mukhaya ebiindi? Mana nimurungo shina khu ukhola ako mwinywe halali eshifimbwa murwe mubulamu bwomushialo ne inyanga yeyindukho balinyoola eshinyasio eshilulu. Ne Nyasaye shang`ang`alilanga kamukholanga tawe
2|86|Abo nibo bayanza obulamu bwokhushialo okhushila bwomwikulu Mana shibalitutuyilibwa eshinyasio tawe, nekhandi shibalihabinwa tawe
2|87|Netoto khwahelesia Musa eshitabu mana nikhumulondiakhwo Abarumwa, inyuma wuwe, Nenikhuhelesia Isa omwana wa Mariamu abifune biahabulafu, mana nikhumuramwo amani ka roho omulafu (Jibril) Mana enywe olwa Abarumwa babetselanga nende akemioyo chienyu chilachamile tawe, mufura, ne omukanda mulala nimukufukula ne ukundi nimukwira
2|88|Ne baboola mbu ; “emioyo chiefu chiafuunikhwa” Halali Nyasaye yabatsuba khubukhayi bwabu, ne ni matitisa akabasuubilanga
2|89|Ne olwa eshibatu shiabetsela okhurula khu Nyasaye eshifuchilisania nende kabali ninako, ne inyuma ao bali nibakonyanga obufimbuli khubakhayi. Ne mana olwa kaboolela nibakamanya mana nibakakhaya, eshithubo shia Nyasaye shili khubakhayi
2|90|Neshibii muno, shiabakusilia emioyo chiabu nenibakhaya aka Nyasaye yeshia khulwa okhulola ishinda mbu Nyasaye yeshilinjia tsimbabaasi tsitsie khu ulia owayenya mubasumba bebe, mana nibakhoyeshela liruma khuliruma, ne abakhayi baliba nende eshinyasio shiokhubatutuyia
2|91|Ne nibaboolelwa mbu suubile khu ka Nyasaye yabeshilia, ni baboola mbu: “efwe khusuubilanga khukakhweshilibwa” ne bakhayanga okhusuubila akali inyuma wuwe, ne ako nikali akatoto, akatinyisia akabali ninako. Boola mbu ne khulwashina mwiranga Abarumwa ba Nyasaye inyuma eyo toto nimuli Abasuubili
2|92|Netoto Musa yabetsela nende obwang’angu (obwatoto) mana nimukhola eshimwosi (okhuba Nyasaye wenyu) okhurula awo nanyu nimuli aboononi
2|93|Ne olwa mwabukula indakano , nenikhubaninilia hekulu olukulu, Bukule akakhwabahelesia nende amaani mana muwulile, nibaboola mbu “khuwulile mana khulobele” mana nibanywesibwa mumioyo chiabu (okhulama) eshimwosi, khulwa okhukhaya khwabu, boola “nobubii buliburie buno bwobusuubili bwenyu bubalomesinjia toto nimuli abasuubili”
2|94|Boola(ewe Muhammad) “Nikali mbu litala liomwikulu ewa Nyasaye nililisa elienyu mwenyene lilali liabandu bandi tawe, mana mwikombe lifwa toto nimuli aba habweene”
2|95|Ne shibalilikombakhwo tawe, khulwa okhubeela akabaranjilisia nende emikhono chiabu ne Nyasaye nomumanyi muno awa abamabii
2|96|Ne toto olabanyoola abo ni bayanza muno obulamu okhushilakho balia abatsokaasi, yekombanga mulala wabu mbu bakhamenyele emiika iyelefu, ne kata kario shibilamurusia mubandu beshinyasio tawe, ne Nyasaye nomuloli muno khukabakholanga
2|97|Boola “yesi yesi uli omusuku wa Jibril, toto ye niye weshia khumwoyo kukwo Ikurani khubuchami bwa Nyasaye, itinyisinjia kalia kaliho imbeli wayio, ne ni obulunjifu nende omwikhoyo khubasuubili
2|98|Ulia uba omusuku wa Nyasaye nende Abamalaika bebe nende Jibril, nende Mikaili, toto awo Nyasaye nomushili wabakhayi
2|99|Netoto khwakhwishilia ebifune bili habulafu ne shibabikhaya tawe halali balia abandu bafunakanga amalako
2|100|Oh, ne buli nibabukula indakano abandi mubo bayisukunanga, ne abaanji mubo shibasuubilanga tawe
2|101|Ne olwa yabetsela Omurumwa okhurula khu- Nyasaye, utinyisia akabali ninako, abandi mu balia bahebwa eshitabu shia Nyasaye basukuna amakhuwa ka Nyasaye inyuma wemikongo chiabu opara mbu shibamanyile tawe
2|102|Mana nibaloonda amakhuwa ka shetani yasomelanga abandu tsinyanga tsia Suleiman, Ne Suleiman shiyakhaya tawe halali amashetani nikokakhaya, kechesinjia abandu obulosi, ne shibeshilibwa abamalaika babili litokho lia Babil – Harut nende Marut, Ne shibechesinjia yesiyesi tawe okhula bamuboolele mbu “efwe khulii amatemo, kho alaba omukhayi tawe,” ne bekanga okhurula khubo babili akakabukhasinjia omusatsa nende omukhasi wuwe. Ne nabo shibali nibanyala okhunyasia yesiyesi halali khubuchami bwa Nyasaye , nebekanga akabawumusia neshikabakhoonya tawe, Ne toto bamanya mbu ukakula, abula ewa Nyasaye omukabo, Ni amabii karie kabakusilia emioyo chiabu, abaane bamanyangakhwo
2|103|Ne babetsanga mbu basuubila mana baria, bakhanyoolele amalayi ewa Nyasaye, abaane bamanyangakhwo
2|104|Enywe Abasuubila, mulaboola mbu “raaina” okhwaye tawe, halali muboole mbu “ undhurna” ukhuwenge, mana muwulile, ne abakhayi balinyoola eshinyasio eshilulu
2|105|Abakhayi mubandu bahebwa eshitabu nende abatsokasinjia Nyasaye, shibenyangakhwo mbu munyoole obulayi bwosibwosi okhurula khu Nyasaye wenyu tawe, Ne Nyasaye yawulanga khutsimbabaasi tsisie owayenya , ne Nyasaye niwamalayi amanji
2|106|Olunyaali lwosilwosi lwakhurusiao nohomba lwakhwibilisia khureranga olundi olulayi okhushilakhwo olo nohomba shinga olwo, okorerwe mbu Nyasaye ni omunyali wa buli eshindu
2|107|Shomanyile mbu toto Nyasaye ali nende obwami bwomwikulu nende bwokhushialo, ne mubula omulindi nohomba omukhoonyi wenyu owulali Nyasaye tawe
2|108|Nohomba mwenyanga okhureeba Omurumwa wenyu shingala Musa yareebwa inyuma hao, ne ukalukhania obukhayi nende obusuubili oyo toto yamala okhukora injila yahabwene
2|109|Ne abaanji abandu beshitabu bekomba muno okhubakalusia inyuma nimumalile okhusuubila mube abakhayi khulweyishinda okhurula mumioyo chiabu, obwatoto nibumalile okhuboolela, kho leshelane mulalingakhwo tawe okhuula shinga Nyasaye aletsa nende okhubusia khukhwe, Toto Nyasaye nomunyali wabuli eshindu
2|110|Ne mulumilile okhulaama (Iswalaa) ne murusie eshihanwa (Izakaa), ne shosishosi shiamuranjilisia enywe abeene mumalayi mulishinyoola ewa Nyasaye, toto Nyasaye alolanga muno akamukholanga
2|111|Ne baboola mbu “abulaho ulinjila mwikulu owulali omuyahudi nohomba omukristo”, Ako ni amaparo kaabu butswa. Boola mbu “rere ebifune bienyu toto nimuli abahabwene”
2|112|Ne habwene, ulia walekhulila Nyasaye obweni bubwe mana nakhola amalayi, alinende omurungo kukwe ewa Nyasaye wuwe ne balibula oburii nohomba shibalibeelela tawe
2|113|Abayahudi baboola mbu Abakristo babula shiosi shiosi shiahabwene shokhwemakhwo, ne Abaktristo boosi nibaboola mbu Abayahudi babula shiosishiosi shiahabwene, shiokhwemakhwo nabo basomanga eshitabu, ne endio nilwababoola abakorwa amakhuwa kafwanana nende akaabu, kho Nyasaye alibakabukhasia inyanga yeyindukho khukabawukhanilanga
2|114|Niwina omubii ushila ulia wikalila omusikiti kwa Nyasaye mbu lilarumbulwamwo elira lilie mana narakhwo eshinaniokhukunyasia, aboshibakhoyekhana ukhwinjilamwo halali khulwa okhumuria. Abo balanyoola khushialo omusando, ne mwikulu balinyoola eshinyasio eshikhongo
2|115|Ne Ebukwe nende Mumbo niwa Nyasaye kho habundu wosiwosi amukalukhana- obuchami bwa Nyasaye buliho, Toto Nyasaye ni Omunji muno Omumanyi
2|116|Ne baboola mbu “Nyasaye yekasilia Omwana” Nyasaye ali ehale nende ako- halali ebili mwikulu nende mushialo bioosi bimuritsanga
2|117|Niye Omuloonji Welikulu nende eshialo, ne niyenya likhuwa aboola butswa libee nilibaa
2|118|Naabakorwababoolambu“shichilashina nalaboola ninafu nohomba eshimanyisio shikhwitsile?” endio nilwababoola balia abali imbeli wabu, amakhuwa shinga-ako, imioyo chiabu chili nashilala, toto efwe khwara habulafu ebimanyisio khubandu bokhusuubila amakhuwa
2|119|Toto efwe khwakhuruma mbu wechesie obwatoto khulwa okhurera amalayi nende okhwikanyilisia nemana sholarebwa abandu bomulilo tawe
2|120|Neshibaliba obulayi ninanyu Abayahudi nende Abakiristo, okhula muloonde imela yabu, Boola mbu “toto obulunjifu bwa Nyasaye nibo obulunjifu, ne noloonda okhwenya khwabu, obumanyi nibumalile okhuulila, sholinyoola omukhoonyi nohomba omulindi ewa Nyasaye tawe
2|121|Balia bakhwelesia eshitabu (Taurat- Injil – Zaburi) bashisoomanga shingala shienyekhana, abo bashisuubilanga mwo, ne bashikhaya, abo nibo abalisikha
2|122|Enywe Abaana ba Israili!! Itsulile tsimbabaasi tsianje etsia ndabahelesia, ne mana esie nebakhola obulayi okhushila Abandu boosi
2|123|Ne murie inyanga yo Omundu alalikhoonya owashie tawe, ne sishilichamilwa eshimununula tawe, ne okhusabilwa shikhulikhoonya tawe, nemana shibaliresibwa tawe
2|124|(Itsulile) olwa Nyasaye wuwo yakholela Ibraheem amarebo, mana(Ibrahim) nakabura, yaboola mbu; “Esie ekhukholele obe omwimilisi wa Abandu” Ibraheem Naboola “Ne mulwibulo lwanje?” Naboola mbu ; “Eeh , halali indakano yanje shiloolela abamabii tawe”
2|125|Ne (yitsulile) olwakhwakhola inzu ibe habundu wa Abandu okhutsia, ne nikhuyikhola habundu womulembe, Ne habundu wa Ibraheem yemanga nikhukholao mbu abe wakhulamilao, ne khwachelela Ibraheem nende Ismaeil, nikhubaboolela mbu; “tswenule inzu yanje khulwa balia bachibotokhananga (batufanga) nende bekhalanga, nende benamanga nende basujudanga
2|126|Ne olwa Ibraheem yaboola mbu “Ee Nyasaye wanje, okhole litokho lino libe nomuleembe ne ohelesie abamenyamwo ebiamo, bialia basuubilanga Nyasaye nende Inyanga yeyindukho”, Nyasaye naboola; “Nende kata balia abakhayi bosi, nditsa okhubaha obwokholo butiti, mana ndilibasindikhakhwo eshinyasio shiomulilo, nawo ni habundu abii muno wakhukalukha
2|127|Ne olwa Ibraheem yachingula lisisi lieyinzu nende Ismaeil, nibasaba “Ee Nyasaye wefu khuchamile emilimo chiefu chino, toto ewe ni omuwulili umuchesi muno”
2|128|“Ewe Nyasaye wefu! Okhukhole khube abehotselefu khwiwe, nende olwibulo lwefu lube lwabandu abehotselefu khwiwe, ne okhumanyie injila yemilimo chiefu, ne okhuleshele, Toto newe omulesheli owobukoosia
2|129|“Ewe Nyasaye wefu! Obawulile Omurumwa Owurulana ninaboo, abasomele tsinyali tsitsio, nende okhubeechesia eshitabu nende amachesi, ne obatswenule, toto ewe newe Owaamani Owamachesi
2|130|Ne niwina witsa okhwira ehale nende emilukha chia Ibraheem halali ulia ura omwoyo kwaye mubusilu? Ne toto efwe khwamwawula mushialo netoto ye mwikulu aliba mubaandu abalayi
2|131|Ne “yitsulile olwa Nyasaye wuwe yamuboolela mbu “wihotselesie” naboola mbu “ndihotselesiye khu Nyasaye webilonje bioosi.”
2|132|Ne Ibraheem nachelela Abaana bebe nende Yakub, “Enywe Abaana banje toto Nyasaye yabalobolela idini ino, kho mulafwa nimulali abehotselefu khuye (abasalamu) tawe”
2|133|Nohomba enywe (Abayahudi nende Abakiristo) mwaliho olwa lifwa liolela Yaqoob? Olwa yaboolela Abaana bebe, “ni wina wamulalaama nindakhabulaho” nibaboola “khwitsa okhulaama Nyasaye wuwo nende Nyasaye wa bapapa bao balaamanga, Ibraheem nende Isameil nende Is’haq Nyasaye mulala butswa – ne efwe khwihotselesiye khuye”
2|134|Abo ni Abandu bamala okhubura, balinyoola omurungo khukabakholanga, nanyuu mwesi mulinyoola omurungo khukamukholanga, nanyu shimulirebwa akabakholanga tawe
2|135|(Abayahudi okhuboolela Abalasamu) Ne nibaboola mbu: “ mube Abayahudi nohomba Abakristo mulalunjikha, Boola mbu : (ewe Mohammad) “toto omulukha kwa Ibraheem okwayalekha tsidini tsiobukori naloonda idini yatoto, neshiyali mubatsokaasi tawe
2|136|Boole, “khusuubiile Nyasaye nende kalia akeshibwa khwifwe nende khu Ibraheem, nende Isameil, nende Is’haq nende Yaqoob, nende Abaana ba Yaqoob, nende keshibwa khu Musa nende Yesu nende akeshibwa khu Abarumwa okhurula khu Nyasaye wabu, shikhwitsa okhukabukhasia yesi yesi hakari wabu tawe nafu khuli abehotselesi khuye
2|137|Ne nibasuubila shinga mwasuubila murio balaba toto balunjishe. Ne nibakalukhana awo balaba bali mubutokaani bwabu butswa, kho Nyasaye yetsa okhulinda okhurulana nende obusuku bwabu, ye niye omuwulili omumanyi
2|138|Obwisilamu nishio eshirone shia Nyasaye yabaronela, ne ni wina omuroni omulayimuno okhusila Nyasaye?” Ne efwe khumulamangasa ye yenyene
2|139|Boola mbu; “muyingananga ninafu khu makhuwa ka Nyasaye, naye ni Nyasaye wefu khandi ni Nyasaye wenyu, Nafu khuli nebikhole biefu na enywe muli nebikhole bienyu, nafu ye butswa niwakhukholelanga
2|140|Nohomba muboolanga mbu Ibraheem nende ismaeil nende Is’haaq nende Yaqoob, nende olwibulo lwa Yaqoob bali Abayahudi noho Abakiristo? Boola “nenywe mumanyile muno nohomba Nyasaye? Ne niwina omubii oyo okhushilakhwo ulia ufisanga obuloli bwalinabwo khu – Nyasaye! Ne shikali mbu Nyasaye shalolanga kabakholanga tawe
2|141|Abo ni Abandu bamala okhubura, balinyoola omurungo khukabakholanga, nanyu mwesi mulinyoola omurungo khukamwakholanga, nanyu shimulireebwa akabakholanga tawe
2|142|Abasilu mubandu baliboola mbu; “Nishina shiabarusia khukibla (habundu okhuhenga nolaama) shiabu shiabalikhwo?”Boola mbu: “ Ebukwe nende Mumbo nitsia Nyasaye; Alunjisinjia owayenya khunjila ilunjifu.”
2|143|Ne endio nolwakhwabakhola enywe Abandu bahakari, khomube abaloli khubandu, ne Omurumwa abe omuloli wenyu, Neshikhwakhola Kibla shienyu shiamwalikhwo halali khokhumanye niwina uloonda Omurumwa, neniwina ukalushila ebisisilo bibie inyuma. Ne kali amatinyu halali khubalia ba Nyasaye yalunjisia, Ne Nyasaye shiyali ukosia obusubili bwenyu tawe, toto Nyasaye khubandu niwetsimbambaasi wabukosia muno
2|144|Toto khulutsi okhukalukhana khwobweni bubwo mwikulu, khokhwitsa okhuhelesia Kibla eshia omwoyo kukwo kuchamile, kho lenjia obweni bubwo ebuleka womusikiti kwo luyali,(Makkah) Newosiwosi amuli mulenjie obweni bwenyu mumbeka mwayo, Ne toto balia bahebwa eshitabu bamanyile mbu ni obwatoto okhurula khu Nyasaye wabu,Ne shibili mbu Nyasaye shalolonga kabakholanga tawe
2|145|Ne nohelesia balia abahebwa eshitabu ebifune bioosi shibalaloonda Kibla shishio tawe, nawe sholi uloonda Kibla shiabu tawe, Ne abeene khubeene shibakhaloonda Kibla shiowundi tawe, Ne niwitsukhana waloonda eshia emioyo chiabu chienya obumanyi nibumalile okhuulila ,toto hawo olaba mubandu abamabii
2|146|Balia abakhwahelesia eshitabu bashimanya shinga bamanya Abana babu, netoto umukanda mubo kufisanga obwatoto nabo nibamanyile
2|147|Obwatoto okhurula khu-Nyasaye wuwo Omulesi olaba mubalia abakholanga eshibeyibeyi tawe
2|148|Ne buli omukanda kwali nende akwahenganga (Kibla shiakwo). kho mwitinyie okhukhola amalayi ,wosiwosi amuli Nyasaye alabareera mwesi halala, toto Nyasaye nomunyali wa buli eshindu
2|149|Ne wosisi wotsia lenjia obweni bubwo khu musikiti kwo luyali kwa Makka, ne obo nibo obwatoto burulanga khu Nyasaye wuwo omulesi, ne shibili mbu Nyasaye shalolanga akamukholanga tawe
2|150|Ne wosiwosi otsia linjia obweni bubwo khumusikiti kwoluyali. Ne wosiwosi wamuli mulinjie obweni bwenyu eyo akuli (omusikiti oko) kho Abandu bakhaye okhuba nende eshifune khwinywe, halali balia ababii mubo, kho mulabaria tawe, halali murie esie, kho enyoole okhubabeela tsimbabaasi tsianje, khomunyoole okhulunjikha
2|151|Shingala efwe khwabarumila Omurumwa okhurula mwinywe, abasoomelanga tsinyaali tsiefu nabatswenula ne abechesia eshitabu nende amachesi kamwalali nimumanyile tawe
2|152|Khomunzitsulile nditsa okhubetsulila, ne mukhupile orio mulakhaya tawe
2|153|Enywe Abasuubili, mwikhoonye khukhwisumilisia nende okhulaama, Nyasaye ali halala nende abesumilisinjia
2|154|Ne mulaboola khubalia berwa nibali khunjila ya Nyasaye mbu nabafu tawe, halali ni abalamu, ne enywe shimumanyile tawe
2|155|Ne toto khwista okhubara khumatemo (khu Malala khumakhuwa kano) oburi, nende inzala nende obulemefu bwo omwandu nende Abandu nende ebiamo, ne osuubisie Abasuubili amalayi
2|156|Balia banyoolungwa namasila nibaboola mbu “toto efwe khuli aba-Nyasaye ne efwe toto uwuwe ni akhulikalukha”
2|157|Abo baliba nende tsikhabi okhurula khu Nyasaye wabu nende tsimbabaasi. Ne abo nibo abalunjifu
2|158|Toto (ebikulu bia) Swafa nende Marwa, ni ebilolelo bia Nyasaye khu ulia utsiakhunzu ya Nyasaye (Okhuhija), nohomba okhukhola hija inditi (umra), shinobubii khuye okhubibotokhana tawe, Ne ulia wikholela omwene amalayi, toto hao Nyasaye nomuunji wokhupa orio ne ni Omumanyi muno
2|159|Toto balia bafisanga akakhweshia - nako ni ebifune bili habwene, nende obulunjiifu- nikhumalile okhwinoosilia Abandu mushitabu, abo Nyasaye abatsuba ne buli Abatsubi babatsuba
2|160|Halali balia abasaba eshileshelo, mana nibakasia mana nibeenosia, abo nditsa okhubaleshela, ne esie endi Omulesheli muno, Owobukoosia
2|161|Toto balia abakhaya mana nibafwa nibali abakhayi abo bali nende eshitsubo shia Nyasaye nende shia Abamalaika nende eshia Abandu boosi
2|162|Balimenyamwo tsinyanga tsioosi, shibalitutuyilibwa	eshinyasio	ne shibalihengwakhwo tawe
2|163|Ne Nyasaye wenyu ni mulala, abulao Nyasaye owulali ye tawe, ne ni Owetsimbabaasi Owobukoosia muno
2|164|Toto khukhuloonga likulu nende eshialo nende okhubotokhana kweshilo nende eshitere, nende amaaro kachendanga khunyanza, khukhukhoonya Abandu, nende amaatsi ka Nyasaye yeshinjia okhurula hekulu, mana nalamusia liloba okhurula mukhufwa khwalio, mana nasalasiamwo buli imbia yetsisolo, nende okhukalukhana khwomuyeka	nende	amaleesi kalomesibungwa okhubura hakari weshialo nende likulu khulimwo nende eshilolelo khubandu baparanga
2|165|Ne mubandu balimwo balia bakholanga ebifwanani bilali Nyasaye, babichama muno shinga bakhachama Nyasaye, ne balia abasuubila bayanza Nyasaye muno, Ne balia abakholi bamabii bamanyanga –olwa balilola eshinyasio, mbu amaani koosi ni ka Nyasaye ne Nyasaye ni weshinyasio eshilulu
2|166|Abalondungwa olwabaliikongola balia ababaloondanga, ne eno nibamalile okhulola eshinyasio, hawo obulala bwabu bulikhalikha
2|167|Ne abaloonda baliboola mbu: “khubetsanga nikhunyala okhukalukha khwabakhaya shingala bakhukhayile” Endio nilwa Nyasaye abechesia ebikhole biabu okhuba ametsulisio khubo, Ne shibalirula mumulilo tawe
2|168|Enywe Abandu mulie bilimushialo abiamwachamilwa ebilayi, ne mulaloonda amaseenelo kashetani tawe, toto ye ni omusuku wenyu owahabulafu
2|169|Toto ye abalomesinjia okhukhola amabii nende eshifwabi nende okhuchishila Nyasaye akamulamanyile tawe
2|170|Ne nibabilwa mbu “Loonde aka Nyasaye yeshia” baboola mbu; “Efwe khuloonda aka khwanyoola bapapa befu nibalikhwo” Koo kata nikali mbu bapapa babu shibali nibamanya eshindu tawe, nende nibalaali abalunjifu
2|171|Ne balia abakhaya bali shinga ulia wayulilanga ulawulila tawe, halali omwoyo butswa nende obuyoka. Ni abatimbe, abasilu, abawofu mana kario shibamanyanga tawe
2|172|Eywe abasuubila lie khubindu ebilayi biakhubakabiile ne mupile orio Nyasaye toto nimuba mbu niye butswa owamulaamanga
2|173|Toto ye yabakania okhulia ebifwile nende amatsayi nende inyama yeyimbitsi, nende eshiarumbulilwakho ebise bwokhushisinza lilali elira lia Nyasaye, Habula ulia wulilwa nende okhubula shingala akhola, obulali okhwikomba nohombo okhubura eshichelo, awo ye abula tsimbii. Toto Nyasaye ni omulesheli owetsimbabaasi
2|174|Toto balia bafisanga ka Nyasaye yeshia okhurula mushitabu, nebakakusinjia ako obukusi obutiti, Abo shibalitsanga mutsinda tsiabu okulali omulilo tawe, ne Nyasaye shalilomaloma ninabo inyanga yeyindukho neshalibatswenula tawe, ne baliba neshinyasio eshilulu
2|175|Abo nibo balobola obukori okhushila obulunjifu nende eshinyasio okhushila obulesheli, Koo bali nende manishina akokhwisumilisia mumulilo
2|176|Endio niliokhuba mbu Nyasaye yeshia eshitabu khubwatoto, ne toto balia bakabukhanamwo mushitabu bali khubushilani buli ehale muno nende obwatoto
2|177|obulayi shibuli mbu ni okhuhenjia obweni bwenyu ebuleka webukwe nende Mumbo tawe , halali obulayi ni ulia wasuubila khu- Nyasaye nende inyanga yeyindukho nende Abamalaika nende eshitabu nende Abarumwa, mana narusia omwandu khukhuyanza khukhwe, nahelesia Abeekho nende Abafwilwa nende Abamanani nende Abananjira (bakhalishilwe) nende Abasabi, nende benya okhununulwa-mana nibalumilila okhulaama, nende okhurusia ishihanwa. (izakaa), nende balia bakholanga shinga balakana khundakano yabu, nende befwilanga mubunyakhani nende ubumisanio bweliyie. Abo nibo abahabwene, ne abonibo abaria Nyasaye
2|178|Enywe abasuubila, mwalachilwa okhurunga imongo (kisasi) khubalia bererwe, omulekhuule khumulekhuule, omusumba khumusumba, ne omukhasi khu mukhasi, ne uleshelwa nende owashie shiosishiosi kho alondwekho omuhe khubulayi, naye arunge obulayi, okho ni okhwanguyilibwa okhurula khu Nyasaye wenyu omulesi. Ne ularuuma eshichelo nikhwakhamala kano, alaba nende eshinyasio eshilulu
2|179|Mulaba nende obulamu obulayi khukhurungana imongo (kisasi) enywe abobwongo khomunyoole okhuria
2|180|Mwalachilwa- mulala wenyu lifwa nilimulila nalekha omwandu, alekhe obulache khubebusi nende khubekho munjila indayi ichamisia, Kano kalachilwa khubaria Nyasaye
2|181|Ne ulia ulakalukhasia obulache namalile okhuwulila, tsimbi tsilaba khubalia bakalukhasinjia, toto Nyasaye ni umuwulili omumanyi muno
2|182|Ne ulia uririla omulachi okhukora, nohomba okhunyoola tsimbi, mana narera omulembe hakari wabu, shalaba nende tsimbi tawe, toto Nyasaye niwobulesheli muno owobukoosia
2|183|Enywe abasuubila, mwalachilwa okhufunga (saumu) shingala balia abali imbeli wenyu balachilwa, kho munyoole okhuria Nyasaye
2|184|Tsinyanga tsibalikha butswa, ne owuli omulwale mwinywe nohomba owuli khuluchendo abalilile tsinyanga tsindi. Nebalia abanyala, barusie omurungo (Fidia) balisie Abamanani ebilibwa, ne ukhola obulayi khulwokhwirusilia obo ni obulayi khuye, Ne nimufunga ni obulayi khwinywe, nimuba mbu mumanya
2|185|Omwesi kwa Ramadhani okwa Ikurani yeshilibwamwo okhuba obulunjifu khu bandu, nende ebifune bili habulafu okhurula khubulunjifu nende obwawukhasio (hakari wo bwatoto nende obubeyi.) Kho ulia mwinywe womwesi oko kumunyoola afunge, Ne uli omulwale nohomba uli khuluchendo abalilile tsinyanga tsindi, Nyasaye abenyelanga obwangu, ne shabenyelanga obusiro tawe, Ne mumale tsinyanga tsibalwa etso ne mwitsomie Nyasaye khu kayabalunjilisia, muba murio khomwanyoola okhupa orio
2|186|Ne Abasumba banje nibakhureba esie, (boboolele) esie endi ahambi, ewulilanga amasayo komusabi niyasaba, kho bafuchilile mana basuubile esie, khobanyoole okhulunjikha
2|187|Mufuchililwa eshilo shokhufunga, okhwinjililana nende abakhasi benyu, bo ni eshifwalo shienyu nanyu muli eshifwalo shiabu, Nyasaye amanyile mbu mubelenje nimulolanga obusiro mumioyo chienyu, mana abachamile amasayo kenyu mana namuleshela, bulaano mubabaasie ne mukonye shia Nyasaye yabahandichila, Ne mulie ne munywe okhula shingala mulola obulafu bwomumabwibwi okhurula khubumali bweshilo, mana mumalisie okhufunga okhula eshilo, ne mulababaasia nimuli mumusikiti tawe (itikafu), olo ni olwakho lwa Nyasaye mulasita ahambii nalwo tawe, Endio nilwa Nyasaye aretsanga habulafu ebimanyisio bibie khubandu kho banyoole okhumuria
2|188|Ne mulalia emiandu chienyu abeene khubeene mubulianga tawe, nende okhuchiyila khubaami khomunyoole okhulia ebuleka we emiandu chiabandu mutsimbi, nanyu nimumanyile
2|189|Bakhurebanga okhulondakhana nende emiesi, boola mbu: “Ebo ni ebichelo biebise khulwokhubeela Abandu nende Haji”, Ne shinobulayi okhwinjila munzu okhuburira namukongo tawe. Halali obulayi ni ulia uria Nyasaye, ne injile mutsinzu okhuburira mumuliango chiatsio. Ne murie Nyasaye khomunyoole okhubura
2|190|Ne mulwane khunjila ya Nyasaye balia babalwaninjia, ne mulabura eshichelo tawe, toto Nyasaye shiyachama Abandu babuririranga eshichelo tawe
2|191|Ne mubeere wosiwosi amubanyoola, nemubalonde shinga boosi babaloondanga, ne inzoka ni imbi muno okhushila okhwira. Ne mulalwana ninabo mumisikiti kwoluyali okhula bobachake okhubalwaniliamwo. Ne nibachaka okhubopelamwo mwesi mubakhupe. Ne endio nilwakuli omurungo kwabakhayi
2|192|Ne nibalekha (nobulayi) toto Nyasaye nomunji wabulesheli owobukoosia
2|193|Nemukhupane nabo okhuula inzoka (shirki) ibuleho, ne idini ibe ya Nyasaye butswa, nenibalekha, obusuku bulabaho tawe halali khubalia bakhukhola obubii
2|194|Omwesi kwoluyali khumwesi kwoluyali, ne ebindu bioluyali biarebwakho likhobo(kisasi), kho owubaseera nende emielo mwesi mubakhuye shinga babakhuyile, Ne murie Nyasaye, ne mumanye mbu Nyasaye ali halala nende abamuria
2|195|Ne murusie (emiandu) khunjila ya Nyasaye, ne muleyinjisia nemikhono chienyu mubusishi tawe, ne khole amalayi, toto Nyasaye yachama abakholanga amalayi
2|196|Ne mukhole Hajj nende Umra (oluchendo lwokhutsia Makkah) shichila Nyasaye, ne nimwikalilwa murusie eshihanwa shamunyala shimwanguyila ne mulabeka emirwe chienyu tawe okhula eshihanwa shiule habandu ashikhoyele okhuba. Kho ulia uli omulwale mwinywe nohomba uwumiye khumurwe kukwe, naye arunje khulwokhufunga nohomba okhurusia ishihanwa nohomba eshisinzwa, ne nimulaba obulayi, kho yesiyesi wisangasia khulwokhukhola umra- kho ahije – awo asinze ishisinzwa shimwanguyila okhunyoola. Ne ubula okhunyoola afunge tsinyanga tsitaru, nali muhijja nende tsinyanga saba nimwakhakalukha, etso ni tsinyanga ekhumi tsinaamba. Ako ni khulwa ulia owabandu baye shibali ahambi nende omusikiti kwoluyali tawe. Ne murie Nyasaye ne mumanye mbu Nyasaye ni omululu wokhuhana eshinyasio
2|197|Hijja ni imiesi emimanyishe, kho ulia ulachilwa okhukhola hijja mumiesi echo alaboola amakhuwa amabii nohomba alakhola ebikhole ebibii tawe, nohomba alayingana mu haji tawe. Ne liosi lwosi lilayi liamukhola Nyasaye alimanyile, ne mwikasilie emikabo emilayi ne emikabo emilayi ni okhuria Nyasaye, ne muurie esie enywe Abandu bobwongo
2|198|Shinobubii khwinywe tawe okhukoonya tsimbabaasi tsia Nyasaye wenyu omulesi, ne olwa mwitsa okhuba nimuyombokha okhurula Arafat murumbule Nyasaye mutsimbeka tsioluyali, Mumurumbule shingala yabalunjisia, shingala mwali inyuma awo mubandu bakora
2|199|Mana muyombookhe okhurula awo shingala Abandu bayombokhanga boosi, nemusabe Nyasaye eshileshelo, toto Nyasaye nomulesheli owobukoosia
2|200|Ne nimumala okhukhola emilukha chienyu, Awo murumbule Nyasaye shingala mwarumbulanga basenywe nohomba murumbule okhushilakho hao, ne mubandu baliwo baboolanga mbu: “Nyasaye khwelesie amalayi khushialo” ne mwikulu (Akhera) babulayo omukabo kwosikwosi
2|201|Ne mubo baliwo baboolanga mbu “Nyasaye khuhelesie khushialo amalayi ne mwikulu okhuhelesie amalayi ne okhuliinde okhurulana nende eshinyaasio shiomulilo
2|202|Abo bali nende omukabo khukabakholanga, ne Nyasaye ni Omwangu wokhubala
2|203|Ne murumbule Nyasaye mutsinyanga etsotsibalikha, newiyanguyilisiamutsinyanga tsibili, (nakalukha) hao abula tsimbi tawe. Ne ulia witsa okhushinda yesi abula tsimbi khu ulia uria Nyasaye. Ne murie Nyasaye ne mumanye mbu mulikhung’asibwa ewuwe
2|204|Ne mubandu baliho bamakhuwa kabu kakhusangasinjia khushialo. Nabo bakholanga Nyasaye okhuba omuloli khukali mumioyo chiabu, nabo nibali nobusoolo obukhongo muno
2|205|Ne nibarula, basalaana khushialo okhukhola obutobela (amabii) okhusishia emimela nende emioyo. Ne Nyasaye shiyachama abamabii tawe
2|206|Ne nibaboolelwa mbu; “Murie Nyasaye” obukhongo bwabu bubabukula okhukhola amabii. Kho Jahanaam niyo ilibayela, nao ni habundu habii muno
2|207|Ne mubandu baliwo bakusinjia emioyo chiabu khulwokhwenya obuchami bwa Nyasaye, ne Nyasaye ni omwihotselefu muno (omuloonga) khubasumba bebe
2|208|Enywe abasuubila injiile mubusalamu nebilenje bioosi, ne mulaloonda amaseenelo kashetani tawe, toto ye ni omusuku wenyu owahabulafu
2|209|Ne nimurerekha ebifune bia habwene nibimalile okhuboolela, kho manye mbu toto Nyasaye niwa Amaani Owamachesi muno
2|210|Khuli nende elindi liabalindanga halali Nyasaye okhubetsela nende ebinikha biamaleesi, nende Abamalalika, mana likhuwa libusibwe, ne ewa Nyasaye namakhuwa koosi kalikalusibwa
2|211|Reba olwibulo lwa Israili, ni ebimanyisio biefu binga bilolekha biakhwabarumila? Ne ukalukhaninjia tsimbabaasi tsia Nyasaye nitsimalile okhumwitsila, toto Nyasaye ni omululu weshinyasio
2|212|Abakhayi baronelwa obulamu bwokhushialo ne batseshelelanga Abasuubili, ne abaritsanga Nyasaye baliba hekulu wabu inyanga yeyindukho, ne Nyasaye akabanga wayenya bulali nende shichelo
2|213|Abandu boosi bali be idini ndala, (yayetsa ninayo Adam) (Mana nibakabukhana) mana Nyasaye narera Abarumwa abareranga amacheni amalayi nende okhwikanyilisia, mana- nabeshilia halala ninabo ebitabu khubwatoto bikabule Abandu akabawukhanamwo, Ne shibawukhana khwako halali abahebwa ebitabu ebo- abwatoto nibwakhamala okhubetsela shichila ishinda hakari wabu, mana Nyasaye nalunjisia balia basuubila khukalia akabawukhanamwo khubunyali bubwe, Ne Nyasaye alunjisinjia wayenya khunjila ingolololofu
2|214|Nohomba mparanga mbu mulinjila mwikulu nikashili okhuboolela ngakolela balia abaali inyuma wenyu? Banyoolwa nende obutinyu nende amaraba mana nibaresibwa muno, Omurumwa nende abaasubila ninaye nibaboola mbu “obuhabini bwa Nyasaye nibuule lina? Koo Mumanye mbu obuhabini bwa Nyasaye buli hambi
2|215|Bakhurebanga mbu nishiina eshiabarusia? Boola mbu ; “shiosi shiosi shiamurusia mubulayi muhelesie abebusi nende abeekho nende abaana abafwilwa nende abamanani nende balia bali khuluchendo (abananjila), Ne amalayi kosikosi kamukhola Nyasaye akamanyile muno
2|216|Mwalomesibwa okhulwana liyie, (khulwa idini) nalo nilikhuwa lisiro khwinywe, ne munyala okhukhayanga eshindu nashio nishili eshilayi khwinywe, ne munyala okhuchamanga eshindu nashio nishili eshibii khwinywe, ne Nyasaye niumanyile muno nanyu shimumanyile tawe
2|217|Bakhurebanga okhulwana mumwesi kwoluyali, boola mbu; “okhulwana mumiesi kwoluyali ni tsimbii tsikhongo, ne okhwikalila abandu khudini ya Nyasaye nende okhukhaya Nyasaye, nende okhwikalila Abandu khu musikiti kwoluyali oko, nende okhurusiamwo Abandu balimwo ni obwonooni obukhongo imbeli wa Nyasaye. Ne okhwikalila Abandu khu dini yabu nobubii muno okhushila okhwira, Ne shibalalekha okhulwaana ninanyu okhuula babarusie khudini yenyu, nikali mbu banyala, Ne balilekha idini yabu mwinywe, mana bafwa nibali Abakhayi, abo nibo bebikhole biabu biabiyibwa khushialo nende mwikulu. Ne abo nibo Abandu bomumulilo, balimenyamo tsinyanga tsiosi
2|218|Toto balia basuubila nende balia bawuya mana nibalwaana khunjila ya Nyasaye, abo balindanga tsimbabaasi tsia Nyasaye, ne Nyasaye Nomulesheli owobukoosia muno
2|219|Bakhurebanga amalwa nende (okhubaya) isimbi, Boola mbu; “khulimwo nende obubii obukhongo nende obulayi khubandu, ne obubii bwabio nobukhoongo muno okhushila obulayi bwabio. Ne bakhurebanga mbu nishina shiabarusia? Boola mbu; “eshiburirire” endio nilwa Nyasaye amufunulila tsinyaali tsitsie kho munyoole okhupara
2|220|Khushialo nende mwikulu, ne bakhureebanga okhulondokhana nende Abana abafwilwa, boola mbu “okhubakholela amalayi nobulayi, ne nimubasaasia halala ninanyu nga abakhali abana benyu, Ne Nyasaye yamanya muno owobutobela nende omukholi wamalayi, ne Nyasaye yenyanga yakhabenjisiye mukalabasangasia (enywe tawe) , toto Nyasaye niwa Amani Owamachesi muno
2|221|Ne mulateshia Abakhasi batsokasinjia Nyasaye okhuula basuubile, ne omusumba omukhasi omusuubili ni omulayi okhushila ulia utsokasinjia Nyasaye kata nabaloleshela okhuba – omulayi. Ne mulabakha abakhana benyu khu basatsa abatsokaasinjia Nyasaye okhula basuubile, Ne- omusumba – omusuubili ni omulayi okhushila owutsokasinjia Nyasaye kata nabaloleshela omulayi. Abo balanganga abandu khunjila yomulilo, ne Nyasaye alanganga khunjila yomwikulu nende obulesheli khukhuchama khukhwe. Naye aretsanga habulafu tsinyaali tsitsie khubandu khobanyoole okhwitsulila
2|222|Nebakhurebanga okhulondokhana nende okhuswamila. Baboolele mbu “obo ni obusinyo, kho mube ehale ninabo nibali mukhuswamila, ne mulabaninabo tawe okhula shinga baba abalafu, nibakhalafuya mubenjilile shingala Nyasaye yabalomesia. Toto Nyasaye yachama abasabanga eshileshelo ne yachama abetswenulanga
2|223|Abakhasi benyu ni emikunda chienyu, kho mwinjilile emikunda chienyu shingala mwenya, Ne ranjilisilie emioyo chenyu amalayi, ne murie Nyasaye ne manye mbu toto enywe mulibukana ninaye, ne suubisia abasuubili
2|224|Ne mulakhola elira lia Nyasaye khubitsubo bienyu okhuba eshiburiro shiokhukhaya okhukhola amalayi nende okhuria Nyasaye, nende okhulimasia Abandu, ne Nyasaye niwokhuwulila Omumanyi muno
2|225|Nyasaye shababukulilanga khubitsubo bwenyu bieshikhaya ebo tawe. Halali ababukulilanga khu kemioyo chienyu chikhola. Ne Nyasaye ni Omulesheli Omwihotselefu muno
2|226|Ne betsubanga mbu balaba ehale nabakhasi babu, balinde emiesi chine, ne nibakalukha - toto Nyasaye nomulesheli muno owobukoosia
2|227|Ne nibalunjikha okhubalekha, toto Nyasaye ni Omuwulili Omumanyi muno
2|228|Ne Abakhasi baleshelwe baliinde okhula amaswamila kataru. Neshibachamilwa okhufisa shia- Nyasaye yaloonga mutsimbeleshelo tsiabu tawe - Nibali mbu basuubila mu Nyasaye nende inyanga yeyindukho, Ne Abasatsa babu bali nende obuchami bwokhubakalusia nibenya okhukasia omuleembe, Nabo abakhasi bali nende ebilachilo shinga balachilwa mumalako. Ne Abasatsa balikho hekulu wabu okhubashila, Ne Nyasaye niwa Amaani Owamachesi muno
2|229|Okhulekha (talaka) nikhabili , Mana hao ni okhwikhala khubulayi nohomba okhulekhana khubulayi, Neshimufuchililwa okhubukula shiosi shiosi eshia mwahelesia Abakhasi benyu, halali boosi babili nibaria mbu shibalanyala okhuliinda olwakho lwa Nyasaye tawe, kho nimuria mbu shibalaliinda olwakho lwa Nyasaye tawe hawo obutulani bubulao nikali mbu omukhasi alenunula. Etso nitsio tsinzakho tsia Nyasaye kho mulatsiruma tawe. Nebalia baruma tsinzakho tsia Nyasaye abo nibo abamabii
2|230|Ne namulekha okhulekha khwa khataru, shafuchililwa okhumukalusia tawe okhula ateshele omusatsa wundi, ne omusatsa oyo namulekha awo obubii bubulao nibenya okhukalukhanila, nibalola mbu balaliinda tsinzakho tsia Nyasaye, ne tsino nitsinzakho tsia Nyasaye etsia yenoosilinjia Abandu benya okhumanya
2|231|Ne nimulekha Abakhasi mana nibamala tsinyanga tsiabu tsiabalachilwa, mubakalusie khubulayi nohomba mubaleshe khubulayi. Ne mulabakalusia okhubawumisia khubusuku tawe. Ne ulakhola ario alaba yekholeele obubii omwene- ne mulabukulila tsinyaali tsia Nyasaye okhuba omubayo tawe. Ne yitsulile tsimbabaasi tsia Nyasaye khwinywe, nende shiayabeshilia okhurula mushitabu, nende amachesi kandi aka abenoosilinjia mushio. Ne murie Nyasaye ne mumanye mbu toto Nyasaye ni omumanyi wabuli eshindu
2|232|Ne olwamulalekha Abakhasi ne nibamala induukho yabu mulabekalila okhutekha khubatsa babu nikali mbu banyolane khubulayi , kano yekanyilisibwa khuko ulia owasuubila Nyasaye nende inyanga yeyindukho, kano ni amalayi khwinywe ne amalafu muno Ne Nyasaye amanyile halali enywe shimumanyile tawe
2|233|Ne Abakhasi bebuule banunie Abana babu emika chibili emilaamba; khu ulia wenya okhumalisia okhununia. Ne samwana omwana arusie eshilibwa shia Nyinamwana nende omwana, nende tsingubo mubulayi, Ne omundu shanichilisibungwa tawe halali khu shiobunyali bubwe. Ne mama alarebwa khubusandi shichila omwana wuwe tawe, nohomba papa alasandibwa shichila omwana wuwe tawe, Ne “Omuchelami” yesi ali ario. Ne boosi babili nibenya okhuleshesia okhununia nibafuchilisaniye awo obubii bubulao. Nimwenya okhuhelesia abana benyu omukhasi wokhubanunia hao shibulaba obubii kwinywe tawe nimurusia eshia mwalaka shingala mwanala, ne murie Nyasaye, ne mumanye mbu Nyasaye alolonga koosi kamukholanga
2|234|Ne balia mwinywe bafwitsanga nibalekha Abakhasi, Abakhasi abo bamenye emiesi chine, nende tsinyanga ekhumi. Ne nibamala tsinyanga tsiabu etso, obubii bubulao khubo nibekholela amakhuwa kabu khubulayi. Ne Nyasaye akamanyile koosi kamukholanga
2|235|Obubii bubulao okhuyila eshiselelo khukhumanyisia sa khubakhasi balimu khulinda (Eda), nohomba mwafisasa nimusuubile mumioyo chienyu, Nyasaye amanyile mbu enywe mwitsa okhubetsulila, Halali mulabakalushila mubwifisi tawe halali muboole amakhuwa amalayi ne mulabateshia tawe okhuula bamale indukho yabu (eda). Ne mumanye mbu Nyasaye amanyile kali mumioyo chienyu, kho mube meso ninaye. Ne mumanye mbu Nyasaye ni Omeleshili Omwihotselefu muno
2|236|Ne obubii bubulao khwinywe tawe nimulekha Abakhasi bamushili okhuba ninabo nohomba bamushili okhubahelesia omurungo kwabu. Halali mubahelesie shiokhubahotselesia, uli nende obunyali shingala anyalilwa ne wobunyakhani shingala anyalilwa, eshihotselesio okhulondokhana shinga emilukha chiboola, ni obwatoto khubakholi bamalayi
2|237|Ne nimubalekha nimushili okhuba ninabo, ne nimumalile okhubakasilia omurungo kwabu (mahari) kumanyishe, mana hao mubahelesie eshitonye shilala (inusu) shiomurungo kwamurechelesaniyie, halali Abakhasi beene nibaleshela, nohomba omusatsa ulia uli nende obunyali bwobuteshiani – bwa nikkah – abe nabaleshele, ne ukhuleshelana nikho khuretsanga omundu ahambi nende okhuria Nyasaye, ne mulebilila okhukholelana obulayi hakari wenyu tawe, toto Nyasaye alolanga kamukholanga
2|238|Mulinde iswala – ne okhushila muno iswala yahakari, ne mwemele Nyasaye nimuluunjishe mubwihotselefu olwamuba nimulaama
2|239|Ne nimuli mubuyendi mulaame nimuchendanga nohomba nimuninile, Ne olwa mulaba nende omulembe mwitsulile Nyasaye shingala yabechesia akamwalali nimwamanya tawe
2|240|Ne balia bafwitsanga mwinywe nibalekha Abakhasi, balamile abatonyele abakhasi abo okhunyola obukhonyi omwika omulamba nibalarusibwa mutsinzu tsiabu tawe, Ne Abakhasi beene nibarula, awo mubula obubii tawe khu kabekholele abeene okhulondokhana nende amalako. Ne Nyasaye niwa Amani Owamachesi muno
2|241|Ne Abakhasi baleshelwe (nende, Talaka) bahebwe shokhubahotselesia okhulondokhana nende amalako, Ne ako ni amalachilo khubalia abaria Nyasaye
2|242|Ne endio nilwa Nyasaye abafimbulilanga tsinyaali tsitsie khomunyoole okhumanya
2|243|Shiwalola biala barula mutsingo tsiabu nibali mutsiyelefu, nibaririle lifwa? Nyasaye nababoolela mbu: “fwe!” mana nabalamusia, toto Nyasaye niwetsimbabaasi khubandu, halali Abandu abanji shiboopanga orio tawe
2|244|Ne mulwane khunjila ya Nyasaye, ne mumanye mbu toto Nyasaye ni omuwulili omumanyi muno
2|245|Ni wina witsa okhwiwosia Nyasaye likofi lilayi kho amumetele ekhumeta okhunji, Ne Nyasaye ufumbanga khandi abambulanga, Ne ewuwe niwo amulikalusibwa
2|246|Shiwabalola Abandu abakhongo mubana ba Israili, Musa niyakharulao, olwababoolela Omurumwa wabu mbu; “khurererekhwo Omwami kho khulwaane khunjila ya Nyasaye” Noboola “koo kalaba mbu nimulomesibwa okhupana mulakhaya?” Nibaboola mbu “bilaba birie khulalwana khunjila ya Nyasaye tawe, ne khulondelwe mutsingo tsiefu nende Abaana befu?” Halali olwa balachilwa okhulwana bakalukhana, halali batiti mubo, Ne Nyasaye yamanya abamabii
2|247|Omurumwa wabu nababoolela mbu; “Nyasaye abaawulile Taluti (Sauli) okhuba Omwami” Nibaboola mbu; “alaba arie Omwami wefu ne efwe nifwe khukhoyeshele okhunyoola obwami okhushila ye, ne shiyahebwa omwandu tawe,” Naboola mbu: “Nyasaye amalile okhubawulila ye, ne amumetele amachesi nende omubili. Ne Nyasaye ahelesinjia owayenya obwami. Ne Nyasaye ni omuyinda owamachesi muno
2|248|Ne Omurumwa wabu nababoolela mbu; “Ne toto eshimanyisio shiobwami bubwe ni okhubarerela lisanduku lilimwo eshiosia emioyo chienyu, eshirulanga khu Nyasaye wenyu omulesi, ne khulimwo nende akababu Musa balekha nende Harun, Abamalaika balichinganga. Toto mukano ebimanyisio bilimwo khwinywe nimuli mbu mwasuubila
2|249|Kho olwa Talut yarula nende omukanda kweliyie yaboola mbu “Nyasaye alabahelesia amatemo komwalo, ulanywa mumwalo oko shalaba ninasi tawe, ne ulanywamo tawe alaba ninasi halali ulia witsa okhutaya neshikalabo shomukhono kukwe, Halali boosi banywamwo okhuyiniakhwo batiti mubo. Olwa yambukha omwalo ye nende balia basuubila halala ninaye baboola mbu; “lelo shikhulanyala Jaluti nende omukanda kukwe tawe” ne balia bali nende obwatoto bwokhubukanana nende Nyasaye wabu nibaboola mbu “Emikanda chinga emititi chishilanga emikanda emikhongo khubunyali bwa – Nyasaye. “Ne Nyasaye ali halala nende abefwilanga
2|250|Ne olwabarula okhuchaka okhulwana nende Jaluti nende omukanda kukwe baboola mbu; “Nyasaye wefu omulesi, ukhuhelesie okhwifwila, ne otinyisie ebilenje biefu, ne okhukhoonye khushile Abandu Abakhayi
2|251|Khubunyali bwa Nyasaye nibabashila, mana Dawudi niyeera Jaluti, mana Nyasaye nahelesia Dawudi obwami nende amachesi, mana namwechesia akayenya. Ne Nyasaye abetsanga mbu shiyekalilanga Abandu khubaandi tawe hawo eshialo shiakhabiyile, halali Nyasaye niwetsibambaasi khubili khushialo bioosi
2|252|Tsino ni tsinyali tsa Nyasaye, khukhusomelanga khubwatoto ne toto ewe oli mubarumwa
2|253|Abarumwa abo khwaninia abaandi okhushila abaandi mubo. Mubo baliwo balomaloma nende Nyasaye, ne abandi nabaninia hekulu, ne nikhuwa Isah omwana wa Mariamu ebifune bili habulafu, Ne nikhumuramwo amaani ka roho omulafu, Ne Nyasaye yenyanga shibakhayingane balia abaali inyuma wabu ebifune bili habulafu nibiakhabetsela, halali bakabukhanamwo. Mubo balimwo abasuubila, ne abandi mubo abakhaya, Ne Nyasaye achamanga shibakhayingane tawe. Halali Nyasaye akholanga shingayenya
2|254|Enywe abasuubila, rusie khubilia ebiakhubakabile, inyanga yeyinganga okhubulao nishili okhuula, nohomba obwitsa nohomba ukhusabilwa. Ne abakhayi nibo abamabii
2|255|Nyasaye – Abulao Nyasaye owulali ye tawe Omulamu, owemelanga amakhuwa koosi buli lwoosi, sharengetsanga nohomba shakonanga tawe, nebibie biosi yenyene bili mwikulu nende khushialo, niwina oyo unyala ukhusabila imbeli wuwe halali khukhuchama khukhwe? Amanyile kali imbeli wabu nende inyuma wabu, Nabo shibamanyile shiosishiosi mubumanyi bubwe tawe halali khulia wayenya omwene. Obunyali bubwe bwasalaana mwikulu nende khushialo, ne shashilungwa okhubilinda tawe, Naye niye uli hekulu omukhongo muno
2|256|Okhunichilisania khubulao mudini, obulunjifu bumalile okhwaukhana nende obukori, kho ulia ukhaya shetani mana asuubile Nyasaye, oyo toto alaba atilile eshitililo shiamani, eshilafunikha tawe, ne Nyasaye niwokhuwulila Omumanyi muno
2|257|Nyasaye nomulindi wabalia abasuubila, abarusinjia mushiilima nende okhubenjisia mubulafu, halali balia abakhaya abalindi babu ni amashetani. Kabarusinjia mubulafu nikabenjisia mushiilima. Abo nibo Abandu bomumulilo, balimenyamwo tsinyanga tsiosi
2|258|Shiwalola ulia wayingasia Ibraheem khu Nyasaye wuwe Omulesi, shichila Nyasaye yamwelesia oburuchi(obwami). Olwa Ibraheem yaboola mbu; “ Nyasaye wanje ni ulia uhelesinjia obulamu mana khandi abubukula (afwisia)” Naye naboola mbu; “Esie siesi ehananga obulamu khandi efwisinjia”Ibraheem naboola mbu; Nyasaye arusinjia eliuba okhurula ebukwe nawe lirusiliekhwo mumbo” Mana nakhaywa. Ne Nyasaye shalunjisinjia Abandu abamabii tawe
2|259|Nohomba shinga ulia wabura khulukongo olwamala okhuba amakubili, mana naboola mbu; “Nyasaye alilamusia arie olukongo luno ngala lwamala okhufwa luri?” Mana Nyasaye namufwisa ye omwene khumika imia ndala. Mana namulamusia, Ne namureeba mbu “Koo wikhale ebise biyela birie nofwile? Mana nakalusia mbu; “Awundi endi shinga wikhale inyanga ndala nohomba ebise bieyinyanga.” Nyasaye namuboolela “wikhale mo emika imia ndala, hengakhwo eshilibwa shisho nende ebinywebwa bibio bishili okhubiya. Ne henga Isishili yiyio. Ne kho khukhole obe eshimanyisio khubandu henga ebikumba biayo bino, shingala khubichingulanga mana shinga khubifwalanga inyama, Mana olwa kamurumbushila yaboola mbu; “emanyile mbu Nyasaye ni omunyali wabuli eshindu”
2|260|Ne olwa Ibraheem yabola mbu; “Nyasaye nzechesia shingala olilamusia abafuu” Nyasaye namureba mbu; “oshili okhusuubila?” Noboola mbu; “Ndasuubila halali ndenya omwoyo kwanje kutinye” Namuboolela mbu; “bukula amayoni kane ne okanasie ewuwo, mana okatonyetonye ne ore buli khushikulu eshitonye sheliyoni - mana akalanje koosi kalakhwitsila tsimbilo. Ne omanye mbu toto Nyasaye ni Owamani khandi Owamachesi muno
2|261|Balia bekhonyelanga emiandu chiabu khunjila ya Nyasaye bali shinga inyuma ndala yirusinjia ebisuche saba, buli eshisuche shili nende tsinyuma imia, Ne Nyasaye emetelangakhwo wayenya, ne Nyasaye ni Omuyinda Omumanyi muno
2|262|Balia barusinjia emiandu chiabu khunjila ya Nyasaye mana nibalalondiakhwo khu shiabahanile esho okhuborola nohomba okhusinyisia, bali nende omurungo kwabu khu Nyasaye wabu omulesi, ne shibaliba noburi tawe nohomba shibalibeelela tawe
2|263|Amakhuwa amalayi nende, obulesheli ni ebilayi okhushila ishihanwa (isadaka) shilondibungwakhwo ebisinyisio, ne Nyasaye niye winyala Omwihotselefu. (khubilonje bibie)
2|264|Enywe abasuubila mulanyasia ebihanwa bienyu khulwa okhuboorola nende ebisinyisio tawe, shinga ulia urusinjia omwandu kukwe okhulolosia abandu ne shasuubilanga Nyasaye nende Inyanga yeyindukho tawe, okhufwana khwe khulishinga olwanda lulikhwo olufu, mana nilukhupwa nende ifula yolucheka, nilulekha olukhaya, mana shibaliba nobunyali bwosi bwosi khukabachuma tawe, Ne Nyasaye shalunjisinjia Abandu abakhayi tawe
2|265|Ne balia barusinjia omwandu kwabu khulwokhukoonya obuchami bwa Nyasaye nende okhuhelesia emioyo chiabu amaani bali shinga omukunda kuli hekulu, mana ifula yolucheka nikwamwo, mana nikurusia ebiamo biakwo nibimeteshe. Nekata nikulolelwa nende olucheka tawe ifula inditisa ikunyililila. Ne Nyasaye alolanga kamukholanga
2|266|Koo aliwo mwinywe wenya okhuba nende omukunda kwetsitende, nende emizabibu, okuburangamwo emialo, ne anyolangamwo ebiamo bietsimbia tsiosi. Mana obukofu bumulile naye nali nende Abana abatiti, mana omukunda oko kukhupwe nende imbumbuyeka yomulilo mana nikuyia, Endio nilwa Nyasaye abechesilinjia ebimanyisio khomunyoole okhupara
2|267|Enywe abasuubila, rusie khubilayi biamunyoolele nende ebiakhubarusiliye mumikunda. Ne mulaba nende liparo liokhurusia ebibii tawe, ni mubetsanga abeene shimwakhabibukula tawe halali nimufunikhwe tsimoni, Ne mumanye mbu Nyasaye niwinyala Owulaywa
2|268|Shetani abaretsangamwo oburi bwobumanani, ne abalomesinjia okhukhola eshifwabi, naye Nyasaye abalaka eshileshelo nende tsimbabaasi tsirula ewuwe, Ne Nyasaye ni wobuyinda obunji Omumanyi muno
2|269|Ahelesinjia amachesi owayenya ne uhelesibwa amachesi toto aba ahelesibwe obulayi obunji. Ne shibetsulilanga tawe halali Abandu bobwongo
2|270|Ne shiosi shiosi shiamuyinia noho shiamulaka okhuyinia toto Nyasaye ashimanyile ne balia abakholi bamabii balibula ulibahabina
2|271|Ne nimulolosia ebihanwa nobulayi, ne nimuchisa mwahelesia abatakha mubwifisi obo ni obulayi khwinywe, Ne bitsa okhubarusiliaho tsimbi tsienyu tsindi. Ne Nyasaye amanyile muno koosi kamukholanga
2|272|Okhulunjikha khwabu shikhuli khwiwe tawe, halali Nyasaye alunjisinjia wayenya, Ne shiosi shiosi shiamuyinia khubulayi ni eshienyu abeene. Ne mulayinia halali khulwokhwenya obuchami bwa Nyasaye, Ne shiosi shiosi shiamurusia khubulayi mulirungwa mubwitsufu, ne shimulikhobwa tawe
2|273|Bahelesie abatakha balia bekalilwa khunjila ya Nyasaye abalanyala okhusamula khushialo okhukhaaba omukabo tawe. Ne ulamanyile aparanga mbu ni abayinda shichila okhwiyikalila khwabu nende okhusaba. olabamanya khubimanyisio biabu. Shibayuyushilanga akhusaba Abandu tawe, Ne amalayi kosikosi kamurusia toto Nyasaye akamanyile
2|274|Balia barusinjia omwandu kwabu eshilo nende eshitere, mubwifisi nende mubulafu Bali nende omurungo kwabu ewa Nyasaye wabu neshibaliba nende obunyendi, nohomba eshibeela tawe
2|275|Balia balitsanga riba (obukhala bulakwanile) shibasinjila halali shinga asinjilanga utililwe nende imisebe. Ako nilwokhuba mbu baboola mbu; “ iganga ili shinga Riba’ Halali Nyasaye achamila inganga ne akaana riba. Kho ulia ulilwe nende amachelo okhurula khu Nyasaye wuwe omulesi, mana niyeyikalila, oyo akeke kali mukabura, ne amakhuwa kaye kali khu- Nyasaye. Ne balia bachamanga riba abo nibo Abandu bomulilo, balimenyamo tsinyanga tsiosi
2|276|Nyasaye arusinjia muribaa tsimbabaasi, ne ametenga tsimbabaasi khubihanwa, ne Nyasaye shiyachama buli omukhayi omwetsimbi tawe
2|277|Toto balia abasuubila mana nibakhola amalayi mana nibalumilila okhulaama mana nibarusia eshihanwa (izakaa), bali nende omurungo kwabu khu Nyasaye ne balibula obuyendi neshibalibelela tawe
2|278|Enywe abasubila rie Nyasaye wenyu ne muleshe ribaa tsitonyole, toto nimuli abasuubili
2|279|Ne nimulakhola murio tawe mwikasiye khuliyie okhulwana nende Nyasaye nende Omurumwa wuwe. Ne nimusaba eshileshelo ne omurwe kwo omwandu oko ni okwenyu, Mulakholela Abandu obubii nanyu mulakholelwa obubii tawe
2|280|Ne nikali mbu ubanzungwa ali nende obutinyu awo omubanzi alinde okhula anyoole obwangu. Ne nimukhola likofi okhuba ishihanwa awo ni obulayi kwinywe nimuba mbu mumanya
2|281|Ne murie inyanga yamulikalusibwa khu Nyasaye, mana buli shiamundu alirungwa akayakhola, nabo shibalikholela yesiyesi obubii tawe
2|282|Enywe abasuubili nimubanzana likofi okhuula ebise biarebwao, muhandiche. Ne uhandika ahandiche hakari wenyu khubulunjifu, ne uhandika alakhaya okhwuhandika tawe, ahandiche shingala Nyasaye yamwechesia. Ne welikofi ubanzwa ahandiche; ne arie Nyasaye omulesi wuwe, ne alaleemia shiosi shiosi tawe, Ne ubanzwa nali omundu watangaala nohomba omuteshele nohomba shanyala ukhwuhandika omwene, hawo omulindi wuwe ahandiche mubulunjifu. Ne mumanyie abaloli babili beshisatsa mwinywe. Ne Abasatsa nibalanyoolekhana tawe, abe omusatsa mulala nende abakhasi babili, khubalia bamuchamila okhuba abaloli, kho mulala wabu nakorana owundi amwitsulisie. Ne abaloli balakhaya nibalangwa tawe, Ni mulakhaya okhwuhandika likofi nilili lititi nohomba likhongo ukhula ebise bialio tawe. Obo nibo abwatoto muno imbeli wa Nyasaye, ni habwene muno khubuloli, ne ni obulayi muno mulaba nende ubukanakani tawe. Habula nili inganga yo mukhono khu mukhono hakari wenyu, mana awo shinobubi kwinywe nimulahandika tawe, halali nimukusania mureo abaloli. Ne omuhandichi nohomba omuloli alarebwa mubutinyu tawe. Ne nimukhola murio toto endio nobubii khwiywe. Nemurie Nyasaye naye yetsa ukhubamanyia, na Nyasaye ni Omumanyi wabuli eshindu
2|283|Ne nimuli khuluchendo nimulanyoola omuhandichi tawe, biyela okhuhana eshisingwa. Ne mulala wenyu nabishila owashie kho ulia usubilwe akalusie eshia owashie yamuhelesia. Ne arie Nyasaye omulesi wuwe, Ne mulafisa obuloli tawe, ne ulia ulafisa omwoyo kwaye kulaba kukholele amabii. Ne Nyasaye ni Omumanyi Owamachesi muno khukamukholanga
2|284|Ebili mwikulu nende mushialo nibia Nyasaye biosi. Ne nimura habulafu akali mumioyo chienyu nohomba nimufisa, Nyasaye alibabalila, mana aleshele wayenya ne ahelesie eshinyasio owayenya. Ne Nyasaye ni Omunyali wa buli eshindu
2|285|Omurumwa yasuubila akeshibwa khuye okhurula khu Nyasaye wuwe omulesi, nende Abasuubili boosi basuubila Nyasaye nende Abamalaika bebe nende Ebitabu bibie nende Abarumwa bebe, shikhukabukhasinjia hakari wayesiyesi mubarumwa bebe tawe. Ne baboolanga mbu; “khuwulile ne khufichilile, Khukhusaba obulesheli Nyasaye wefu, na uwuwe niwo amakalushilo kali
2|286|Nyasaye shanichilisinjia omundu yesiyesi halali khushichelo shianyalilwa. Obukhala bwa kayakhola nobubwe, ne okhusikha khwa kayakhola ni okhukhwe, “Nyasaye wefu omulesi olakhubukilila nikhwibilila nohomba nikhwisikirasia tawe, Nyasaye wefu omulesi, olakhutukha emisiko shinga echawatukha balia abali imbeli wefu tawe. Nyasaye wefu omulesi olakhutukha akakhulanyala tawe, ne okhubeele ne okhuleshele ne okhubeele tsimbabaasi, Newe omulindi wefu, kho khuhelesie obushili khushile omukanda kwabakhayi
3|1|Alif lam Mim
3|2|Nyasaye, abulao Nyasaye wundi owulaliye tawe, ni Omulamu Omwemelesi wa koosi tsinyanga tsiosi
3|3|Yakhwishilia eshitabu khubwatoto, eshifuchilisaninjia nende akali imbeli washio, Ne yeeshia Itaurati nende Injili
3|4|Inyuma awo, bibe obulunjifu khubandu, Mana niyeeshia Ifurqani(eshikabukhasio) Toto balia abayingasia ibimanyisio bia Nyasaye baliba nende eshinyasio eshilulu. Ne Nyasaye niwa amani muno weyimoongo (owokhurunga likhobo)
3|5|Toto Nyasaye shosi shiosi sishifisanga khuye okhumanya tawe shibe mushialo nohomba mwikulu
3|6|Ye niyeubakasinjiamutsindatsiabanyinenywe shinga yenya, abulao Nyasaye ulaliye tawe, ni Owamani Owamachesi muno
3|7|Ye niye owabeshilia eshitabu shino, shilimwo nende tsinyaali(tsiokhubusia)muhakamat, tsili nende okhumanyisia khuli abulafu, Esho nishio eshisina shieshitabu shino. Ne etsindi tsiliho tsiokhuchelaasia. Kho nebalia bomumioyo chiabu chilimwo obukori boloondanga tsiokhuchelasia khulwokhukhaaba inzoka, nende okhukhaaba eshifune shiatso, Ne abulao umanyile eshifune shiatsio halali Nyasaye. Ne balia bali nende amayichikho amasiro mukhumanya, baboolanga mbu; ‘‘khusuubile tsiosi tsirula khu Nyasaye wefu omulesi’’ Ne shibetsulilanga kano tawe halali balia abamachesi
3|8|Nabo baboolanga mbu; ‘‘Nyasaye wefu Omulesi, olakosia emioyo chiefu nomalile okhuchilunjisia tawe, ne okhuwe tsimbambaasi tsirula ewuwo. Toto newe umuhani.’’
3|9|‘‘Nyasaye wefu Omulesi, Ewe newe ulikhung’asia Abandu khuyinyanga yibula obukanakani mwo. Toto Nyasaye shafunakanga indakano tawe.”
3|10|Toto balia bakhaya shibulao shiosishiosi shilibakhoonya ewa Nyasaye emiandu chiabu nohomba Abana babu , ne nibo tsikhwi tsiomumulilo
3|11|Shinga kalia kanyoola Abandu ba Firaun nende balia bali imbeli wabu, bayingana ibimanyisio biefu, mana Nyasaye nabatiila khumabii kabu, ne Nyasaye ni weshinyasio eshilulu
3|12|Boolela Abakhayi mbu; “hambi ano mulashilwa ne mulakhung’asibwa murebwe mumulilo (Jahanam) ne eyo ni eshimenyo eshibii muno.”
3|13|Toto shali eshimanyisio khwinywe olwa emikanda chibili chiabukanana okhulwaana. Omukanda mulala nikulwanilanga khunjila ya Nyasaye, ne okundi okwabakhayi, nikubalola abanji muno okhushila bo okhuula khabili, khulwa okhubalola netsimoni. Ne Nyasaye yonganga omukhono owayenya khu buhabini bubwe, Toto mukano khuli nende emeeko khubandu betsimoni
3|14|Abandu baronelwa okhuchama obwikombi bwa Abakhasi , nende Abana abasiani, nende amabunjikho ke idhahabu nende ifedha, nende tsifarasi nende emiruko, nende tsindalo. Oko ni omwikhoyo kwo bulamu bwokhushialo. Ne ewa Nyasaye niko amakalushilo amalayi
3|15|Boola; “ebabolelekhwo amalayi okhushila ako? Khubaria Nyasaye bali nende emikunda ewa Nyasaye wabu echiburanga hakari wachio emialo. Balimenyamwo tsinyanga tsiosi, nende abakhaye abatswenulwa, ne bali nende obuchami bwa Nyasaye, Ne Nyasaye alolanga Abasumba bebe
3|16|Balia baboolanga mbu, Nyasaye wefu omulesi efwe khusuubile, kho khuleshele ebionono biefu ne okhuliinde okhurulana nende eshinyasio shiomulilo
3|17|Abefwilanga ababoolanga abwatoto abehothelefu nende barusinjia eshihanwa,nende basabanga eshileshelo mumabwibwi
3|18|Nyasaye arusia obuloli mbu abulao Nyasaye wundi ulali ye tawe, nende Abamalaika nende Abamachesi, niye wemeele obwatoto, abulao nyasaye wundi halaliye Owamani Owamachesi muno
3|19|Toto idini imbeli wa Nyasaye ni yobwisilamu, Ne balia bahebwa eshitabu shibakabukhanamwo tawe halali obumanyi nibwakhamala okhubetsela, nende shichila ishinda yali hakari wabu, Ne ukhaya ebimanyisio bia Nyasaye netoto Nyasaye ni Omwangu wokhubala
3|20|Ne nibakhureba boola mbu; “esie ogwisiye obweni bwanje ukhuhenga Nyasaye nende balia abanonda.’’ Ne boolela balia bahebwa eshitabu nende timbiti mbu- “Musilimile?” nenibasilimile awomanabamalileokhulunjikha. Ne nibakhaya, ewe olisa wokhusia uburume, Ne Nyasaye alolanga muno Abasumba bebe
3|21|Toto balia bakhayanga ebimanyisio bia Nyasaye, mana nibera Abarumwa khulali khunjila yobwatoto, ne nibera Abandu bachelelanga Abandu okhukhola amalayi , Toto basuubisie eshinyasio eshilulu
3|22|Abo nibo bebikhole biabu biabiya 3. khushialo nende mwikulu, nabo shibalinyoola wokhubahabina tawe
3|23|Sholola balia bahebwa elubeka lweshitabu, balangungwa okhwitsila eshitabu shia Nyasaye shinyoole okhubabusilia hakari wabu, ne omukanda mubo kwilukhanga nikushikhayile
3|24|Endio nilwakhubeela mbu baboola mbu “omulilo shikulakhutilakhwo tawe halali tsinyanga tsinditi butswa.” Mana nikabakatia mudini yabu amakhuwa akabeene bachikhanga
3|25|Ne kaliba karie olwakhulibakhung’asia inyanga ibula obukanakani okhula khwayio, mana buli Omundu alirungwa shingala yakholanga, ne shibalikholelwa obubii tawe
3|26|Boola; “Ewe Nyasaye Omwene obwami bwoosi, ohelesinjia obwami wawenya, ne onulanga obwami owawenya, ne onininjia owawenya ne wishinjia owawenya, tsimbabaasi tsiosi tsili mumukhono kukwo, toto ewe oli omunyali wabuli eshindu.”
3|27|Ewe winjisinjia eshilo mushitere, newinjilisinjia eshitere mushilo, ne orusinjia omulamu okhurulana khumufu, ne omurusinjia omufuu okhurulana khu uli omulamu. Ne okabilanga wawenya okhubura eshichelo
3|28|Abasuubili balakhola abakhayi okhuba abahelwa babu nibalekha abasuubili tawe. Ne ukhola ario shaliba nende shiosishiosi imbeli wa Nyasaye tawe. halali nibili khulwa okhwilinda okhurulana nende obusuku bwabu. Ne Nyasaye abekanyilisilia ninaye, Ne ewa Nyasaye sa niwa amakalushilo
3|29|Boola; nimufisa kali mumioyo chienyu, nohomba nimukara habulafu Nyasaye akamanyile, ne amanyile koosi kali mwikulu nende mushialo. Ne Nyasaye nomunyali wabuli eshindu
3|30|Inyanga yabuli Omundu alinyoola koosi amalayi kayakhola nikarererwe imbeli wuwe, nende koosi amabii kayakhola. Omundu aliikomba okhuba ehale nende amabii kayakhola, Ne Nyasaye abekanyisilinjia ninaye. Ne Nyasaye ni Omuholo khubasumba bebe
3|31|Boola; “Nimuli mbu mwayanza Nyasaye nakhamunonde esie, Nyasaye alabachama na yetsa okhubaleshela tsimbii tsienyu, Ne Nyasaye ni Omulesheli muno Owobukoosia.”
3|32|Boola mbu; “Muloonde Nyasaye nende Omurumwa”- Ne nibakalukhana – manya mbu toto Nyasaye shiyachama abakhayi tawe
3|33|Toto Nyasaye yalobola Adam nende Nuh nende ulwibulo lwa Ibraheem nende olwibulo lwa Imran okhushila Abandu boosi
3|34|Ni abebulane abeene khubeene, ne Nyasaye ni Omuwulili Omumanyi muno
3|35|Olwa omukhaye wa Imran yaboola mbu; “Nyasaye wanje omulesi endakane ninawe mumwoyo kwanje shilimunda mwanje, Shibe eshishio, kho njamile. Toto ewe newe Omuwulili Omumanyi muno.”
3|36|Mana shingalayebula, yaboola mbu; “Nyasaye wanje omulesi esie ndibule weshikhaana- ne Nyasaye amanyile muno shiayebula- Ne weshisiaani shali shinga oweshikhaana tawe. Ne esie emukulishe mbu Mariamu. Esie emushinga khwiwe, nende ulwibulo lulwe ,obaliinde okhurulana nende Shetani owatsubwa
3|37|Mana Nyasaye wuwe Omulesi namuchamila obulayi ne namukhusia okhukhusia okhulayi, ne Zakaria naba omuliindi wuwe. Buli olwa Zakaria yenjilanga mushikoro shiaye yamunyoolanga nebiakhulia. Kho namureeba mbu; “Ewe Mariam bino orusiye hena?” Mariamu Naboola mbu; “Bino birula khu Nyasaye, toto Nyasaye akabilanga owayenya okhubura eshichelo.”
3|38|Awo Zakari yasaba Nyasaye wuwe Omulesi, naboola mbu: “Nyasaye wanje Omulesi umbe okhurula khwiwe olwibulo olulayi. Newe uwulilanga amasayo.”
3|39|Olwa yali niyemele nalamanga Mushikoro shishie Malaika namulanga; “Toto Nyasaye akhusubisia mbu olebula Omwana omukulishe mbu Yahya, witsa okhutinyilisia likhuwa lirula khu Nyasaye, Ne ni Omwaami Omushisila, Omurumwa okhurula mubandu abalayi.”
3|40|Naboola; “Nyasaye wanje omulesi, ndakhanyoola endie Omwana nemalile okhukofula endi, ne Omukhaye wanje uno ni omukuumba?” Naboola mbu; “nilwakali kario Nyasaye akholanga shiayenya.”
3|41|Naboola; “Nyasaye wanje Omulesi, Mbelesia eshimanyisio” naboola “ishimanyisio shishio ne mbu sholalomaloma nende Abandu khutsinyanga tsitaru tawe halali okhuchelasa khwonyene. Ne omurumbule Nyasaye wuwo umelesi mubuunji ne omwitsomie ingoloobe nende mumabwibwi.”
3|42|Ne olwa Malaika yaboola; “Ewe Mariam! Toto Nyasaye akhwawule mana nakhutswenula ne nakhuwa oluyali okhushila abakhasi boosi bokhushialo.”
3|43|Ewe Mariam, Wihotselesie khu Nyasaye wuwo Omulesi, ne omusujudile Nyasaye wuwo newiname (okhukhola rukuu) halala nende bamwinamilanga
3|44|Kano ni amacheni akefisa akakhukhufimbulilanga, ne ewe shiwali ninabo tawe olwa basukunanga tsikalamu tsiabu mbu ni wina mubo witsa okhulela Mariamu. Ne shiwali nabo olwabo baingananga tawe
3|45|Olwa Malaika yaboola mbu ; “ ewe Mariamu toto Nyasaye okhusubisia mbu olanyoola Omwana khulikhuwa lirula ewuwe, Elira lilie ni Omubakhwa Isah Omwana wa Mariamu (yesu). Owe shiribwa khushialo nende mwikulu, ne alimubalobole ba Nyasaye
3|46|Naye alilomaloma nashili khululala indaana (omutoro) nende nali omukhoongo ne aliba mubandu abalayi
3|47|Mariam naboola mbu; “Nyasaye wanje omulesi ndakhanyoola endie omwana ne omundu ashili okhundilakhwo?” Nyasaye naboola; “nilwakali endio Nyasaye alonganga shiayenya, nabusia likhuwa abolanga butswa mbu ba! niliba.”
3|48|Ne yetsa (Nyasaye) okhumwechesia okhuhandika nende amachesi nende Itaurati nende Injili
3|49|Ne ni Omurumwa khubaana ba Israili, ababoolela mbu;” Esie obetseele nende ishimanyisio okhurula khu Nyasaye wenyu omulesi, mbu abalonjela okhurula khuliloba eshifwanani shieliyoni, mana efuremwo emiuya ne liba liyoni khu bunyali bwa Nyasaye. Ne nditsa okhuhonia Abawofu nende Abamachele, ne ndalalamusia abafu khubunyali bwa Nyasaye. Ne ndalababoolela shiamulia nende shiamubikha mutsinzu tsienyu. Toto mukano khulimwo nende eshimanyisio khwinywe nimuli mbu mwasuubila
3|50|Ne endinyisia kali inyuma wanje mu Taurati ne abasubule ebindu bindi biamwali nimwekalilwa, ne ebestele nende ebimanyisio okhurula khu Nyasaye wenyu Omulesi, kho murie Nyasaye wenyu ne muloonde shiebaboolela
3|51|Toto Nyasaye ni Omulesi wanje ne ni Omulesi wenyu kho mumulaame ino ni injila ingololofu
3|52|Isah ngala yalola hakari wabu obukhayi nibuliho yaboola mbu; “Ni wina omukhoonyi wanje khu Nyasaye?” Abechi bebe nibaboola; “Efwe khuli abakhoonyibo khu Nyasaye, Khusuubile Nyasaye ne ba Omuloli mbu efwe khuli Abasalamu.”
3|53|Nyasaye wefu Omulesi, khusuubile akaweshia, ne khuloondele – injila- yo Omurumwa kho khuhandiche halala nende abaloli
3|54|Abakhayi nibatuta nibapanga amakhuwa Naye Nyasaye napanga, naye Nyasaye niye Omupanji umalayo
3|55|Olwa Nyasaye yaboola mbu ; “Ewe Isah esie nditsa okhubukula ne nditsa okhukulusia ewanje ne nditsa okhukhuliinda okhurulana nende Abakhayi balia ne nditsa okhura balia bakhuloonda hekulu wabalia bakhukhaya okhula inyanga yeyindukho. Ne amakalushilo kenyu kaliba khwisie, ndilibabusilia kalia kamwakabukhananga
3|56|Ne balia bakhaya ndilibahelesia eshinyasio eshilulu mushialo nende mwikulu ne shibalinyoola ubahabina tawe
3|57|Ne balia basuubila mana nibakhola amalayi Nyasaye alibarunga omurungo kwabu omulaamba Ne Nyasaye shiyachama abamabii tawe
3|58|Kakhukhusomelanga kano ni ebimanyisio nende obwitsulisio obwa machesi
3|59|Toto okhuchelasibwa khwa Isah ewa Nyasaye khulishinga okhuchelasibwa khwa Adam, yamulonga okhurula khwiloba mana namuboolela mbu; Ba mana! , naye naaba
3|60|Buno ni obwatoto okhurula khu Nyasaye wuwo omulesi, kho olaba mubalia bakholanga tsinganakani tawe
3|61|Ne balakhureba –mukhuyingana- obumanyi buno nibumalile okhuulila baboolele mbu; “ itse khulaange Abana befu nende Abana benyu, Abakhasi befu nende Abakhasi benyu, nende efwe abeene nende enywe abeene, mana khusabe mubwihotselefu nikhwenya eshilaamo shia Nyasaye shishile ababeyi.”
3|62|Toto kano niko amakhuwa katoto. Ne abulao Nyasaye wundi owulali Nyasaye tawe, Ne toto Nyasaye niye Owamani Owamachesi muno
3|63|Ne nibakhaya, manya mbu toto Nyasaye yamanya muno abonooni
3|64|Boola; “Enywe Abandu beshitabu itsee khulikhuwa elia habwene hakari wefu ninenyu, khulalaama yesiyesi owulali Nyasaye tawe, ne khulamutsokaasiakhwo nende shiosishosi tawe, nekhulakholana efwe khwifwe okhuba eminyasaye emilesi chilali Nyasaye tawe.” Nenibakhaya boole mbu; “Mube abaloli mbu efwe khuli Abasalamu.”
3|65|Enywe Abandu beshitabu, shichila shina nimuyingananga khu Ibraheem, ne Itaurati nende Injili shibieshibwa halali niyakhamala okhutsia. shimuparangakhwo tawe
3|66|Lola enywe bano muyingananga khumakhuwa ka mumanyile, Ne shichila shina lano muyingananga khumakhuwa kamukorerwe? Ne Nyasaye amanyile nanyu shimumanyile tawe
3|67|Ibraheem shiayali omuyahudi nohomba omukiristo tawe, halali yali omulunjifu omwihotselefu ne shiyali mubatsookasi tawe
3|68|Abandu bali ahambi nende Ibraheem muno ni balia abamuloonda nende Omurumwa uno nende Abasuubili. Ne Nyasaye niye Omuliindi wabasuubili
3|69|Kuliwo omukanda mubandu beshitabu bekoombanga okhubakosia, ne shibakosia tawe halali bekosia abeene, nabo shibamanyile tawe
3|70|Enywe Abandu beshitabu, shichila shina mukhayanga ebimanyisio bia Nyasaye na enywe toto nimulolanga
3|71|Enywe Abandu beshitabu shichila shina nimufwalanga obwatoto obubeyi nemufisanga obwatoto nimumanyile
3|72|Ne omukanda mubandu bahebwa eshitabu, baboola mbu; “suubile khukalia keshilibwa Abasuubili okhuchaka khweshitere, ne mukakhaye okhuwa kweshitere, babebario khobanyoole okhukalukha
3|73|Ne mulasuubila yesiyesi tawe halali ulia waloonda idini yenyu. Boola; “toto obulunjifu ni obulunjifu bwa Nyasaye, Omundu ahelesibwe shinga enywe mwahelesibwa, nohomba babarebe imbeli wa Nyasaye wenyu Omulesi, Boola; “Toto tsimbabaasi tsili mumikhono chia Nyasaye. Yelesinjia owayenya, Ne Nyasaye ni Omuyinda Owamachesi muno
3|74|Yawulanga owayenya okhumwa tsimbabaasi tsitsie,ne Nyasayeniye Owetsimbabaasi tsikhongo
3|75|Ne mubandu beshitabu aliwo ulia nomuchelekha okhukhubishila omwandu abikha ne alakhukalusilia. Ne mubo aliwo ulia nomwelesia isende ndala shakhukalusilia tawe, halali nomwemeele okhumubanza. Kano nilwokhuba mbu baboola mbu; “khubula ukhufunania mubakorwa okhusooma bano” bachishilanga Nyasaye obubeyi nibamanyile
3|76|Shikali kario tawe, ulia Omwisikwa ukholanga kalachile , mana naria Nyasaye, toto Nyasaye yayanza abamuria
3|77|Toto balia bakusiinjia indache ya Nyasaye nende ebitsubo biabu obukusi obutiti, Abo shibalibakho nende obulayi bwosibwosi mwikulu tawe, ne Nyasaye shaliboola nabo tawe, ne shalibalingakhwo inyanga yeyindukho tawe, neshalibatswenula tawe, ne balinyoola eshinyasio eshilulu
3|78|Nibaliwo bakalukhaninjia tsinimi tsiabu mukhusoma eshitabu, khomupare mbu ako karula mushitabu, ne shikarula mushitabu tawe, Ne baboolanga mbu; kano karula khu Nyasaye, neshikarula khu Nyasaye tawe, nebabeyelanga Nyasaye nabo nibamanyile
3|79|Shikanyala okhuba mbu Omundu wahebwa nende Nyasaye eshitabu nende amachesi nende oburumwa mana aboolele Abandu mbu; “munaame esie abundu wokhulaama Nyasaye; Halali ababoolela mbu, mube bokhulaama Nyasaye wenyu Omulesi webindu biosi shichila enywe mwechesinjia eshitabu neshichila mushisomanga
3|80|Ne shalabalomesia okhukhola Abamalaika nende Abarumwa okhuba Nyasaye tawe. Koo yakhabalomesia obukhayi nanyu nimumalile okhuba Abasuubili
3|81|Ne ( yitsulisia ) olwa Nyasaye yalakana nende Abarumwa mbu ; “nemala okhubahelesia akarula mushitabu nende amachesi, mana abetsele Omwurumwa ufuchilisania nende kamulinako, kalaba khwinywe mumusuubile mana mumukhoonye. Naboola “koo mufuchilile mana muchamile amalachilisio kanje khu makhuwa kano? Nibaboola mbu; “khuchamile” Naboola; “mana mube abaloli, nasi endi ninanyu halala mubaloli.”
3|82|Ne balakalukhana okhurula mukano, abo nibo Abandu abashiamu
3|83|Koo benyanga idini ilali ya Nyasaye, ne buli shili mwikulu nende khushialo biehotselesia khulwo khumuria ye bichame bikhaye, ni ewuwe butswa ni abalikalusibwa
3|84|Boola; “khusuubile Nyasaye nende akeshilibwa khu Ibraheem nende ka Musa yahelesibwa nende Isah nende Abarumwa okhurula khu Nyasaye wabu shikhukabukhasinjiakhwo hakari wabu tawe, nafu khwilekhulile khuye.”
3|85|Ne ukhaaba idini ilali yobwisilamu shalichamilwa tawe, neye mwikulu aliba mubandu basikha
3|86|Nyasaye anyala okhulunjisia arie Abandu bakhaya nibamalile okhusuubila khwabu, ne mana nibaba abaloli mbu Omurumwa uno niwobwatoto, mana ebifune bia habulafu nibiboolela, Ne Nyasaye shalunjisinjia Abandu abamabii tawe
3|87|Abo omurungo kwabu ni mbu bali nende eshilaamo shia Nyasaye nende shia Bamalaika nende eshia Abandu boosi
3|88|Balimenyamwo tsinyanga tsiosi shibalitutuyilibwa	eshinyasio	tawe neshibalihebwa obwiyangu tawe
3|89|Halali balia basaba eshileshelo khwako, mana nibaba abalayi Toto Nyasaye Niwobulesheli Owetsimbabaasi
3|90|Toto balia bakhaya nibamalile okhusuubila, mana nibameta okhukhaya, shibalileshelwa tawe ne abo nibo Abandu abakora
3|91|Toto balia bakhaya mana nibafwa nibali abakhayi shibalichamilwa tawe kata nibarusia idhahabu eshialo eshilaamba okhubanunula. Abo balinyoola eshinyasio eshilulu ne shibaliba nende ubahabina tawe
3|92|Ne shimulanyoola obulayi tawe murusie khubilia biamwachama, ne shiosi shiosi shiamurusia toto Nyasaye ashimanyile
3|93|Buli eshilibwa shiali shiafuchililwa okhulibwa khu bana ba Israil halali shia Israil yeyikalila omwene Itaurati nishili okhwishibwa, boola mbu ; “Rere Itaurati muyisome toto nimuli mbu muboolanga obulaamba
3|94|Ne balia bachishila Nyasaye obubeyi imbeli wa kano, abo nibo ababii
3|95|Boola; Nyasaye aboolanga obwatoto, kho loonde emilukha chia Ibraheem omulunjifu, ne shiyali mubatsokasinjia Nyasaye tawe
3|96|Toto inzu yokhuranga ya Abandu barererwao okhulamilamwo ni ilia ili Bakka, eyahebwa tsikhabi nende obulunjifu khubandu boosi
3|97|Mukari omo khulimwo nende ebimanyisio bilolekha, amemelo ka Ibraheem, ne winjilamwo abanende omulembe, Ne neshilachilo shia Nyasaye khubandu okhuhija khu- inzu eyo, khu ulia unyala oluchendo lwokhutsia eyo. Ne ulia ukhaya ne Nyasaye toto shiyenya shiosi shiosi khubandu tawe (nomuyinda)
3|98|Boola; enywe Abandu beshitabu shichilanga shina nimukhaya ebimanyisio bia Nyasaye, ne Nyasaye nomuloli wa kamukholanga
3|99|Boola;. Enywe Abandu beshitabu, mbushina mwikalilanga ulia usuubila injila ya Nyasaye nimuyikonyela obushiamu nanyu nimulola. Ne Nyasaye shang’ang’alanga khukamukholanga tawe
3|100|Enywe Abasuubila nimuloonda omukanda okhurula mubandu balia bahebwa eshitabu, betsa okhubakalusia nimumalile okhusuubila mubukhayi
3|101|Ne mulakhaya murie ne musomelungwa tsinyaali tsia Nyasaye. Ne Omurumwa ali hakari wenyu? Ne ulia utilana nende Nyasaye oyo mana alunjisibwa khu injila ingololofu
3|102|Enywe Abasuubila, murie Nyasaye okhumuria khwatoto, Ne mulafwa nimulali Abasalamu tawe
3|103|Ne mutiilane khumukoye kwa Nyasaye halala, ne mulakabukhana tawe, ne yitsulile tsimbabaasi tsia Nyasaye khwinywe, olwa mwali abeene khubeene abasuku, mana niyoongasia emioyo chienyu, ne khutsimbabaasi tsie nimuba abanaanda (beyinda ndala), ni mwali khulukuku lwelitukho lwomumulilo mana nabaresiakhwo. Na endio nilwa Nyasaye abenoosilinjia ebimanyisio bibie kho munyoole okhulunjikha
3|104|Ne kube mwinywe omukanda kulanjililanga Abandu okhukhola amalayi, okulomesinjia Abandu okhukhola amalayi nikubakania amabii. Ne abo nibo abalibura
3|105|Ne mulabashinga balia abakabukhana mana nibaburana obwatoto nibumalile okhuboolela, abo bali nende eshinyasio eshilulu
3|106|Inyanga yobweni bulilaba tswe!, nende iyanga yobweni bulimaliya ti!, Nebalia bobweni bwabu bulimaliya ti, (baliboolelwa mbu) ; “enywe mwakhaya nimumalile okhusuubila? Kho mana mupile eshinyasio shinga mwakhayanga.”
3|107|Ne balia bobweni bulila nibulabile tswe, baliba mutsimbabaasi tsia Nyasaye, balimwenyamo tsinyanga tsiosi
3|108|Etso nitsinyaali tsia Nyasaye khukhusomelanga khubwatoto, ne Nyasaye shiyenyanga okhukholela Abandu obubii tawe
3|109|Ne buli shiosi shili mwikulu nende mushialo nishia Nyasaye, ne ewa Nyasaye ne amakhuwa koosi kalikalukha
3|110|Enywe muli omukanda omulayi kwarusibwa khulwa Abandu, shichila mulomesinjia amalayi ne mukaniinjia amabii. Ne musuubilanga Nyasaye, ne Abandu beshitabu basuubilanga bwakhabeele obulayi khubo. Mubo balimwo abasuubili halali obunji bwabu nabakori
3|111|Abasuku shibalabaumisia tawe halali okhubasinyisia butswa. Ne nibalwaana ninenyu balabechesia emikongo chiabu mana khandi shibalahabinwa tawe
3|112|Bakhupwa nobuteshele, wosiwosi abanyolekhana, halali nibatila omukoye kwa Nyasaye nende omukoye kwabandu. Mana nibakhoyeshela liruma lia Nyasaye mana nibakhupwa nobutakha. Ako nilwokhuba mbu bakhayanga ebimanyisio bia Nyasaye, ne beranga Abarumwa khunjila ilali yatoto. Ako nilwokhuba mbu bakwa mwiswa nende shingala barumanga tsinzakho
3|113|Boosi shibali nashilala tawe, khulimwo nende Abandu beshitabu baandi beema obulayi basomanga tsinyaali tsia Nyasaye eshilo nende eshitere nabo khandi bamwinamilanga (nibasujuda)
3|114|Basuubilanga Nyasaye nende Inyanga yeyindukho, nebalomesinjia okhukhola amalayi, nebakaaninjia amabii, ne belushilanga okhukhola amakhuwa amalayi. Ne abo nibo abali mubakholi abamalayi
3|115|Nekabakhola mumalayi shibaliimwa omurungo kwako tawe, Ne Nyasaye amanyile muno abamuria
3|116|Toto balia abakhaya (abakhayi) , omwandu kwabu nohomba Abana babu shibalibakhoonya shiosishiosi imbeli wa Nyasaye tawe, ne abo nibo Abandu bomumulilo balimenyamwo tsinyanga tsiosi
3|117|Ebia murusinjia khubulamu bwokhushialo buno bili shinga omuyeka kulinende omunyiri khweibarafu, mana nikunyoola omukunda kwa Abandu bakholela obubii emioyo chiabu mana nikunyasia. Ne Nyasaye shabakholelanga obubii tawe halali abeene nibo bekholelanga obubii
3|118|Enywe Abasuubili mulakhola okhuba ebesikwa benyu Abandu balali ninanyu tawe. Shibalalekha okhubakholela obubii tawe. Bayanza okhulola akamunyasia. Imalile okhumanyikha isila yabu khuminwa chiabu, ne kabafisanga mubilifu biabu ni amakhongo muno. Khumalile okhulolosilia ebimanyisio nimuba toto nimuretsanga mubwongo
3|119|Mana enywe bano mwabachama, nabo shibabachama tawe, Nanyu musuubilanga ebitabu biosi. Ne nibabukanana ninanyu nibaboola mbu; “khusuubile “ , ne nibaba bonyene babalumilanga tsinzala khu isila. Boola “fwe nende isila yenyu, toto Nyasaye yamanya kali mubilifu.”
3|120|Ni munyoola obulayi bwosibwosi bibasinyisia, nenimunyoolaobubiibibasangasia. Neni mwisumilisia mana mumurie (Nyasaye), omubayo kwabu shikulabakhola shiosishiosi tawe, Toto Nyasaye abotokhananga koosi kabakholanga
3|121|Ne olwa warula mumabwibwi nolekha Abandu bobo, shichila okhupanga Abasuubili muliyie, ne Nyasaye awuulilanga ne amanyile muno
3|122|Emikanda chibili mwinywe nichinjilamwo oburi, mbu betsa okhushilwa, ne Nyasaye niye omulindi wabu, Ne Abasuubili besikesa Nyasaye yenyene
3|123|Ne Nyasaye yabahabina mubadiri nanyu nimuli abateshele. Kho murie Nyasaye kho munyoole okhupa orio
3|124|Olwa waboolela Abasuubili mbu; ‘’koo shibibayela tawe nikali mbu Nyasaye wenyu alabakhoonya nende Abamalaika elfu tsitaru abeshibwa (okhurula mwikulu)?’’
3|125|Koo, nimwista okhuba abesumilisi mana murie Nyasaye nekata Abasuku nibabarusia mapwoka, awo Nyasaye wenyu omulesi alabakhoonya nende Abamalaika elfu tsirano batsunukhanga nibalwana namaani
3|126|Ne Nyasaye shiyakhola kano halali bube obusangali khwinywe, ne emioyo chenyu chinyoole okhwihotselesia, ne obukhoonyi shiburulanga awundi tawe halali khu Nyasaye, Owoluyali Owamani Owamachesi
3|127|Endio nilwokhuba atete ebuleka khubakhayi nohomba abaresie banyoole okhukalukha inyuma, nabo nibatorere
3|128|Na ewe obula liosiliosi mukano, nalabaleshela nohomba abahelesie eshinyasio shichilabo ni abamabii
3|129|Nebiosi bili mwikulu nende mushialo ni bia Nyasaye, aleshelanga wayenya ne ahelesinjia wayenya eshinyasio, ne Nyasaye ni Omulesheli muno Owetsimbabaasi
3|130|Enywe Abasuubila, mulalia riba tawe nimumetelakhwo hekulu hekulu, ne murie Nyasaye khomunyoole okhubura
3|131|Ne murie omulilo kwarecheshelwa abakhayi
3|132|Ne wulile Nyasaye nende Omurumwa wuwe kho munyoole tsimbabaasi
3|133|Ne yilushile obulesheli bwa Nyasaye wenyu omulesi, nende mwikulu (Jannah) yobubambalifu bwayo ni likulu nende eshialo, Yarecheshelwa abaria Nyasaye
3|134|Balia barusinjia nibenyala nende nibali mubutinyu, nende beyikalilanga liruma nende baleshelanga Abandu, Ne Nyasaye yachama abakholi abamalayi
3|135|Balia nibakhola amabii nohomba nibakosela emioyo chiabu betsulila Nyasaye mana nibasaba eshileshelo khutsimbi tsiabu, ne ni wina uleshelanga tsimbi ulali Nyasaye, ne shibatsililanga okhukhola akabakhola nabo nibamanyile tawe
3|136|Abo omurungo kwabu ni obulesheli okhurula khu Nyasaye wabu omulesi, nende emikunda chiburangamwo emialo, balimenyamwo tsinyanga tsiosi, ne ni omulayi muno omurungo kwa bakholi bamalayi
3|137|Imbeli wenyu chiakhabura emilukha eminji, kho chende khushialo mulole indukho yabachayi
3|138|Kano nika habulafu khubandu nende obulunjifu nende amachelo khubalia baria Nyasaye
3|139|Ne mulafwa omwoyo tawe, nohomba mlabeelela tawe, toto enywe nenywe bahekulu nikali mbu toto muba Abasuubili
3|140|Obubii nibubanyoola manya mbu Abandu bandi abo banyoola obubii shinga obo. Ne etso nitsinyanga tsia khukalukhaninjia mubandu, kho Nyasaye arusiemo Abasuubili ne yawule mwinywe abalobole be. Na Nyasaye shiyachama abamabii tawe
3|141|Ne khandi Nyasaye yoosie balia abasuubila ne asukune ehale Abakhayi
3|142|Koo, muparanga mbu mulenjilasa mwikulu Nyasaye nashili akhumanya balia abakhalabani mwinywe nende okhumanya abokhwifwila
3|143|Ne enywe mwekombanga lifwa nimushili okhubukanana nalio. Kholaano mumalile okhulilola nanyu nimuhenga
3|144|Ne Mohammad shiyali halali Omurumwa butswa. Toto Abarumwa babura imbeli wuwe, koo nafwa nohomba niyerwa, mulabotokhana mukalukhe inyuma? Ni ubotokhana yakalukha inyuma oyo shakholakhwo shiosishiosi Nyasaye tawe, Ne Nyasaye alarunga bamukhupilanga orio
3|145|Ne omundu shiyakhafwasa tawe halali khubuchami bwa Nyasaye, shingala yahandichilwa, ne owenya omurungo kwokhushialo khwitsa okhumuwa, ne owenya omurungo kwo mwikulu khwitsa okhumuwa, ne alarunga balia bakhupanga orio
3|146|Ne ni Abarumwa benga balwaana ne halala ninabo Abasuubili abaanji bakholanga shichila Nyasaye shibakhola oburi khukabanyoola khunjila ya Nyasaye tawe, nohomba 3. shibateshelekhana nohomba shibatofula, ne Nyasaye yachama abefwilanga
3|147|Ne amakhuwa kabu kalisa okhuboola mbu; ‘’Nyasaye wefu omulesi, khuleshele ebionono biefu, nende okhubura eshichelo khwefu, mumakhuwa kefu, ne tinyisia ebilenje biefu ne okhuhabine khushile omukanda kwabakhayi
3|148|Mana Nyasaye nabahelesia omurungo omulayi kwokhushialo nende omurungo omulayi komwikulu, Ne Nyasaye yachama abakholanga amalayi
3|149|Enywe balia abasuubila, nimuloonda balia abakhaya betsa okhubakalusia inyuma, ne mwitsa okhuba mubasikha
3|150|Halali Nyasaye niye omulindi wenyu naye niye omukhoonyi omulayi muno
3|151|Khwitsa okhura obuyendi mumioyo chiabakhayi, shingala batsokasia Nyasaye nende abalarumilwakho eshifune, ne ashimenyo shiabu ni mumulilo, Ne ni eshimenyi eshibii muno khubakholi bamabii
3|152|Ne Nyasaye yabakholela toto akayabalaka shingala mwabeeranga khubuchamibwe, okhula shingala mwatoratora mana nimusoolana, khulikhuwa, mana nimukhaya olwa yabechesia eshiamwachama, baliwo mwinywe balia benyanga eshialo, ne baliwo mwinywe benyanga mwikulu. Mana nabakabukhasia ninanyu okhubatema naye toto yamala okhubaleshela enywe, ne Nyasaye niwetsimbabaasi khubasuubili
3|153|Olwa mwelukhanga tsimbilo nimulawulila yesiyesi tawe, ne Omurumwa nabalanganga nali inyuma wenyu, mana Nyasaye nabawa ubusiro khubusiro, khomulabeelela khukababurire tawe nohomba khukabanyoolele, ne Nyasaye amanyile koosi kamukholanga
3|154|Mana nabarerera ubwihotselefu okhurula mubutinyu, tsindolo tsiatila umukanda mulala mwinywe, Ne omukanda kundi mwinywe emioyo chiabu chiabakanakania okhula baparira Nyasaye amaparo kalali katoto, amaparo keshisilu, nibaboola; “Koo mana khulikho nende shiosishiosi mulikhuwa lino?” Boola; amakhuwa koosi nika Nyasaye, Bafisanga mumioyo chiabu kabalakhuboolelanga tawe. Baboolanga mbu; khubetsanga mbu khuli nende shiosishiosi mulikhuwa lino sikhwakhererwe ano tawe. Boola; “kata mubetsanga mutsinzu tsienyu, abahandichilwa okhufwa bakharulile, batsia habundu wabu abahandichilwa okhufwa bafwilao.” Kano ni okhubeela Nyasaye ateme kali mubilifu bienyu, ne yosie kali mumioyo chienyu. Ne Nyasaye amanyile muno kali mubilifu
3|155|Toto balia bakalukha inyuma inyanga yemikanda chibili chiabukanana shetani niye owabareresia khumakosa kabakhola, ne Nyasaye yamala okhubaleshela. Toto Nyasaye niwobulesheli Omwihotselefu muno
3|156|Enywe abasuubila, mulabashinga balia bakhaya, mana nibaboola khubashiabwe ngala basamula khushialo nohomba shingala batsia mwiye: “Babetsanga hano ninaafu shibakhafwile tawe neshibakhererwe tawe. Kho Nyasaye akhole oko okhuba eshibeela mumioyo chiabu. Ne Nyasaye niye welesinjia obulamu ne niye ufwisinjia. Ne Nyasaye alolanga kamukholanga
3|157|Ne nimwirwa khunjila ya Nyasaye nohomba ni mufwa toto obulesheli nende tsimbabaasi tsirulanga khuNyasaye tsishila kalia kamukhung’asinjia
3|158|Ne nimufwa nohomba ni mwirwa ni ewa Nyasaye ni amulikhunga’sibwa
3|159|Ne nikhulwa tsimbabaasi tsirulanga khu Nyasaye nitso tsichila noba omwihotselefu khubo, Ne obetsanga omululu, womwoyo omumu bakhakhwilushe. Khomana baleshele ne obasabile eshileshelo, ne sanjilana nabo mumakhuwa, Ne nomala wabusia, wisiche Nyasaye, toto Nyasaye yachama Abandu bamwisikanga
3|160|Ne Nyasaye nabahabina abulao wakhabashila, ne nabasukuna niwina wuundi ulaliye wakhabahabina. Ne Nyasaye butswa niwabasuubili besiche
3|161|Ne shikanyalikhana khumurumwa yesiyesi okhukhoba tawe. Ne ulia ukhoba alitsa nende shiayakhoba inyanga yeyindukho, ne omundu alirungwa kayakhola, nabo shibalikholelwa obubii tawe
3|162|Koo! Ulia waloonda kachamisia Nyasaye ali shinga ulia wakhoyekhana liruma lia Nyasaye? Ne eshimenyo shiaye nimumulilo Nao ni habundu abii muno okhwinjila
3|163|Abo bali nende tsingasi tsikabukhane, ne Nyasaye alolanga muno akabakholanga
3|164|Toto Nyasaye yakholela Abasuubili obulayi obukhongo , olwa yawula mubo Omurumwa, okhurula khubo abeene, owubasomelanga tsinyaali tsitsie, ne owubatwsenulanga, ne abechesinjia eshitabu nende amachesi kata nikali mbu inyuma awo bali mubukori bwahabulafu
3|165|Enywe olwakabanyoola amasila, -amasila aka enywe mwabahelesia okhuula khabili shinga ako,- muboola mbu karulile hena kano? Boola; “ako karulile khwinywe abeene”. Toto Nyasaye ni Omunyali wa buli eshindu
3|166|Amasila kabanyoola olwa emikanda chibili chiabukanana(khuliyie) kali khubuchami bwa Nyasaye, kho abamanye Abasuubili
3|167|Nekho anyoole okhumanya abeshikhabili, nibaboolelwa mbu; “Itse mulwaane khunjila ya Nyasaye nohomba muliinde.” Nibaboola mbu; “khumanyanga mbu ni okhulwana toto shikhwakhabalondelekhwo tawe.” Abo inyanga eyo bali ahambi nende obukhayi okhushila obusuubili, baboolanga neminwa chiabu kalali mumioyo chiabu, ne Nyasaye amanyile muno akabafisanga
3|168|Abo nibo baboolela Abana babu, ne abeene nibekhala; “Bakhuwulilanga shibakhererwe tawe,” Boola mbu; “yikalilekhwo lifwa okhubeetsela enywe toto nimuli mbu muboolanga abwene.”
3|169|Mulapara mbu balia bererwe khunjila ya Nyasaye mbu ni abafu tawe. Halali bo ni abalamu banyoolanga amukabo kwabu ewa Nyasaye
3|170|Basangalilanga aka Nyasaye yabahelesia khu tsimbabaasi tsitsie, bekhoyelungwa nende balia bashiri okhuba ninabo halala abali inyuma wabu, mbu shibalaba nobuyendi neshibalabeelela tawe
3|171|Bekhoyelanga obwokholo okhurula khu Nyasaye nende tsimbabaasi tsitsie , Ne toto Nyasaye shakosinjia omurungo kwa basuubili tawe
3|172|Balia bafuchilila Nyasaye nende Omurumwa wuwe- olwa bali nibanyolelwe nende tsinguma, ne balia bakhola amalayi mubo mana nibaria baliba nende omurungo omukhongo
3|173|Balia baboolelwa nende Abandu mbu; “Abandu babakhung’anile, Mubarie!” Ako nikabameta obusuubili, nibaboola Mbu; “ Nyasaye Akhuyela naye niye omulayi muno wokhwisikwa.”
3|174|Kho mana nibakalukha nende obwokholo nende tsimbabaasi tsia Nyasaye, libi liosi liosi shiliabanyolakhwo tawe, ne nibaloonda ka Nyasaye achama. Ne Nyasaye niwetsimbabaasi tsikhongo
3|175|Toto oyo ni shetani arisinjia abetsa baye, kho mulamuria tawe, murie esie nikali mbu muli Abasuubili
3|176|Nebalia belushilanga mubukhayi balakhuyendia tawe, Toto abo shibawumisia Nyasaye khusioshiosi tawe. Nyasaye yenya mbu alababishilakhwo shiosishiosi mwikulu tawe, ne baliba nende eshinyasio eshilulu
3|177|Toto balia bakula obukhayi nibakusia obusuubili shibalawumisia shiosishiosi Nyasaye tawe, Ne bali nende ishinyasio eshilulu
3|178|Abakhayi balapara mbu okhubalekhakhwa khubalekhanga khuno ni obulayi khubo tawe, Toto khubametanga ebise khobamete tsimbii, ne baliba nende eshinyasio shietsisoni
3|179|Nyasaye shiyakhalekha Abasuubili muka enywe mulikho tawe okhuula yawukhasie ababii nende abalayi. Ne Nyasaye shakhoyele okhubechesia kefisa halali Nyasaye yawulanga mubarumwa bebe wayenya. Ne suubile Nyasaye nende Abarumwa bebe, nimusuubila mana mwaria Nyasaye mulaba nende omurungo omukhongo
3|180|Ne mulapara mbu balia bemananga shia Nyasaye yabawa khu tsimbabaasi tsitsie mbu bali obulayi, halali ni obubii khubo. Baliboywa halala nende biabemananga inyanga yeyindukho. Ne obuchelani bwe bili mwikulu nende khushialo ni bwa Nyasaye. Ne Nyasaye amanyile muno akamukholanga
3|181|Toto Nyasaye awulile likhuwa liabalia boboola mbu “Nyasaye toto ni umumanani nafu khuli abayinda,” khwandichile kababoola nende okhwira khwabu Abarumwa munjila ilali yatoto. Ne khulibaboolela inyanga yeyindukho mbu; “Mupile eshinyasio shiokhuyia.”
3|182|Kano nishichila akemikhono chenyu chiaranjilisia ne mbu toto Nyasaye Shali wokhukholela obubii abandu tawe
3|183|Balia baboola mbu; “Nyasaye akhulachile mbu khulasuubila Omurumwa yesiyesi tawe okhuula okhurusilie eshihanwa(isolo) isambwe nende omulilo.” Baboolele mbu; “Abarumwa babetsela nende ebifune biabulafu nende shinga kamurebanga kano, kho shichila shina nimubera toto nimuba nimuboolanga obulaamba.”
3|184|Ne nibakhukhaya bamala okhukhaya Abarumwa bandi imbeli wuwo, abetsa nende ebifune bilolekha nende ebitabu bia machesi, nende eshitabu shiobulafu
3|185|Buli omundu alipila lifwa, mana toto mulihebwa omurungo kwenyu inyanga yeyindukho, ulia ulisitibwa ehale nomulilo, alinjisibwa mwikulu, oyo aliba aburire. Ne obulamu bwokhushialo shineshindu tawe halali okhwisangasia khwokhwikatia
3|186|Ne toto mwitsa okhunyoola emiresio mumiandu chienyu nende mwinywe abeene. Ne khandi toto mulawulila kabasinyisia amanji okhurulana nende Abandu bahebwa eshitabu, imbeli wenyu, nende balia Abatsokaasi. Ne ni mwifwila mana mwaria Nyasaye, toto ako ni amakhuwa amalayi muno kokhukhola
3|187|Ne olwa Nyasaye yalakana nende balia bahebwa eshitabu mbu; “Ni okhula mwinosilie abandu, ne shimulafisa tawe.” Basukuna indakano eyo inyuma wemikongo chiabu nenibakula obukusi obufwolwa, kho neshibi muno eshiabakula esho
3|188|Olabaparira balia abasangalanga akabakholele, ne nibachama okhulaywa khukabalakholele,	olabaparira	mbu balihonokokha nende eshinyasio tawe. Baliba nende eshinyasio eshilulu
3|189|Ne obwami bwomwikulu nende mushialo nibwa Nyasaye, ne Nyasaye nomunyali wabuli eshindu
3|190|Toto mukhulongwa khwelikulu nende eshialo nende okhukalukhana khweshilo nende eshitere khulimo nende ebimanyisio khubandu bamachesi
3|191|Abetsulilanga Nyasaye nibeemele nende nibekhaale nende nibakonele . Ne baparanga khukhulongwa khwelikulu nende eshialo nibaboola mbu; “Nyasaye wefu Omulesi, siwalonga bino eshikhaya tawe. Obutswenufu nobubwo, kho khulinde okhurulana nende eshinyasio shiomulilo.”
3|192|Nyasaye wefu Omulesi, toto ulia wora mumulilo alaba omubakale. Ne balia bakhola obubii shibaliba nomukhoonyi tawe
3|193|Nyasaye wefu omulesi, toto efwe khuwulile omulanji nalanga khubusuubili mbu; “Musuubile Nyasaye wenyu omulesi” mana nikhusuubila. Kho khuleshele tsimbi tsiefu ne okhuleshele ebionono biefu, ne okhufwisie halala nende Abandu abalayi
3|194|Nyasaye wefu Omulesi okhuhelesie akawakhulaka khubarumwa boobo, ne olakhubakala inyanga yeyindukho tawe, Toto ewe shofunakanga indakano tawe
3|195|Nyasaye webu Omulesi, nafuchilila amasayo kabu, nakalusia mbu: “Toto esie shengosinjia emilimo chio omukholi yesiyesi mwinywe tawe, abe omusatsa nohomba omukhasi, enywe khwinywe, Kho balia bawuya nende balia baloondwa mumatala kabu, mana nibasandibwa khunjila yanje, mana nibalwana , mana niberwa, toto esie nditsa okhubaleshela ebionono biabu, ne toto nditsa okhubenjisia mumikunda chiemialo chiburangamwo. Oko niko omurungo okhurula khu Nyasaye. Ne ewa Nyasaye chiliyo emirungo emilayi muno
3|196|Okhuyiyayiya khwabakhayi khushialo khulakhukatiakhwo tawe
3|197|Okho ni okhwisangasia khutiti mana eshimenyo shiabu shiliba mumulilo, ne ni abundu abii muno wokhuhulushila
3|198|Halali balia baria Nyasaye wabu omulesi balinyoola emikunda chiburangamwo emialo hakari wachio, balimenyamwo tsinyanga tsiosi. Obucheni okhurula khu Nyasaye. Ne ebili ewa Nyasaye ni ebilayi ebia Abandu abalayi
3|199|Toto mubandu bahebwa eshitabu balimwo basuubilanga Nyasaye nende kalia keshibwa khwinywe nende kalia kabeshilibwa, behotselesilinjia Nyasaye. Shibakusinjia tsinyaali tsia Nyasaye khubukusi obufwoola tawe. Bali nende omurungo kwabu khu Nyasaye wabu Omulesi.Toto Nyasaye ni Omwangu wakhubala
3|200|Enywe balia basuubila, mwisumilisie ne mushilane khukhwisumilisia, ne mube meso, ne murie Nyasaye kho munyoole okhubura
4|1|Enywe Abandu murie Nyasaye wenyu Omulesi wenyu owabaloonga okhurula khumundu mulala ne naloonga okhurula khu Omundu oyo Omukhasi wuwe, mana natsukha okhurulana nende balili abo Abasatsa nende Abakhasi abaanji. Ne murie Nyasaye awamusabananga khuye, ne (mulinge) abekho. Toto Nyasaye ni Omulindi wenyu
4|2|Ne muhelesie Abana abafwilwa omwandu kwabu, ne mulakalukhasia eshibii khushilayi tawe. Ne mulalia omwandu kwabu halala nende okwenyu tawe, toto koosi ako ni obwononi obukhongo
4|3|Nenimurirembushimulakholaobuleng’aafu khubana abafilwa tawe.(mana khandi murie okhukhaya okhukholela obuleng’aafu khubakhasi) mana muteshie abamuchamisiye mubakhasi, babilii nohomba bataru, nohomba bane, ne ni muria mbu shimunyala okhukhola obuleng’aafu mana muteshie mulala butswa, nohomba balia bemikhono chienyu emisatsa chibatilile, eyo niyo injila yahambi muno khwinywe ichile mube hale nende okhukhaya okhukhola obufuru
4|4|Ne muhelesie Abakhasi omurungo kwabu kuli mbu ni eshihanwa. Ne nibabahelesia eshindu mumurungo kwabu oko, mubuchami bwabu, awo mulie mubusangafu, mumwikhoyo
4|5|Ne mulahelesia obunyali bwokhwikhonyela omwandu kwa Nyasaye amukholele okhuba injila yenyu yokhwikhonya, balia babula obunyali bwobwongo bwokhulinda omwandu. Kho mubalisie mana mubafwale obulayi butswa, ne muboole ninabo amakhuwa amalayi
4|6|Nemuteeme Abana abafwilwa ukhula shinga boola ulubaka lwokhuteshia. Nenimubanyoola mbu nabachesi, mubahelesie omwandu kwabu. Ne mulakulia mayuyukhana nohomba mayungubala tawe shichila betsa okhuba Abandu abakhongo. Ne ulia uli omuyinda yeyikalile- okhulia omwandu oko- ne omumanani alie khushichelo shielilako lilaka. Ne nimubahelesia omwandu kwabu mureo abaloli, Ne Nyasaye ayela okhuba omubali
4|7|Abasatsa bali nende omukabo khushiabebusi balekhanga nende abekho abahambi. Ne-abakhasi bosi bali nende omukabo khushiabebusi balekhanga nende abekho abahambi. Shibe shititi nohomba eshiinji omukabo kwalachilwa
4|8|Ne ebise biokhukaba, abekho nibabao nende abafwilwa nende abamanani mubahelesie khumwandu kwokhuchelama oko, ne mubaboolele amakhuwa amalayi
4|9|Ne barie (abemelisi okhukholela abana abafwila obubii, ne betsulile mbu) boosi banyala betsukhana nibalekha inyuma wabu olwibulo oluteshele baluyendela. Kho mana bo barie Nyasaye ne boboole amakhuwa kali habwene
4|10|Toto balia balitsanga omwandu kwa Abana abafwilwa khububii. Toto abo balitsanga mutsinda tsiabu omulilo, ne baliinjila mumulilo kwakhanga
4|11|Nyasaye abachelelanga okhulondokhana nende Abana benyu. Omukabo okwa Omwana Omusiani kulishinga omukabo kwa Abana beshikhana babili. Ne abakhasi nibali abanji bababili betsa okhunyoola tsitsulutsi tsibili estia ufwile aleshele. Ne nali Omwana omukhana mulala awo omukabo kwaye ni inusu. Ne abebusibaye babili, buli mulala khubo anyoole isudusi ya shia aleshele, nikali mbu alinende Abana. Nali mbu abula Abana ne abebusi baye babili nibo abamuchelama, awo mamawuwe alanyoola itsulutsi ndala. Ne nali nende Abana babu awo nyinamwana alanyoola isudusi. Kano nibamalile okhurusiamwo eshiayalaka nohomba likofi. Bapapa benyu nende Abana benyu enywe mukorerwe ni wina mubo owuli ahambi ninenyu muno khubukhoonyi. Esho ni eshilachilo okhurula khu Nyasaye. Toto Nyasaye ni Omumanyi Owamachesi muno
4|12|Ne omukabo kwenyu ni inusu khushabakhasi benyu baleshele nikali mbu babula Omwana. Ne nibali nende Omwana awo omukabo kwenyu ni irobo khushia baleshele, nibakhamala okhurusiamwo shiayalaka nohomba likofi. Ne Abakhasi benyu balanyoola irobo khushiamuleshele nimulali nende Omwana tawe. Ne nimuli nende Omwana betsa okhunyoola itsumuni khushiamuleshele, nibakhamala okhurusiamo shiayalaka nohomba likofi. Ne nikali mbu Omusatsanohomba Omukhasi uchelamungwa abula Omwana nohomba abebusi, ne ali nende Omwana wabu weshisatsa noho weshikhasi, awo buli shiamulala alanyoola isudusi. Ne nibali abanjii okhushila awo betsa okhukabana ithuluthi, nibakharusiamwo akayalaka nohomba likofi, obularera okhumisia tawe, kano ni amachelo karula khu Nyasaye. Ne Nyasaye ni Omumanyi Omwihotselefu muno
4|13|Etso nitsinzakho tsia Nyasaye, ne ulia uwulila Nyasaye, nende Omurumwa wuwe, alamura mwikulu, mumikunda chiburangamwo emialo hakari wachio, balimenyamwo tsinyanga tsiosi. Ne okho nikho okhubura okhukhongo
4|14|Ne ulia ulawulila Nyasaye nende Omurumwa wuwe mana naruuma tsinzakho tsia Nyasaye, alimwinjisia mumulilo amenyemwo tsinyanga tsiosi ne alinyoola eshinyasio shiokhututuyibwa
4|15|Ne bakholanga eshifwolo mubakhasi benyu, munyoole abaloli bane mwinywe, nibabalola, mubekalile munzu okhula shinga lifwa libabukula nohomba Nyasaye abererere injila yindi
4|16|Ne babili mwinywe nibakhola (eshifwolo) ako mubasandie (mubahe eshinyasio) ne nibekanila mana baba abalayi mubaleshele. Toto Nyasaye ni Oweshileshelo muno, Owetsimbabaasi po
4|17|Toto eshileshelo shifuchililwa nende Nyasaye ni shiabalia bakholanga amabii mubusilu, mana nibekanila nibasaba eshileshelo mulwangu. Abo nibo ba Nyasaye achamilanga eshileshelo shiabu. Ne Nyasaye ni Omumanyi muno Owamachesi po
4|18|Ne babula eshileshelo balia bakholanga amabii, okhula mulala wabu niyolelwa nende lifwa, mana aboole: “Toto esie lano ndikanile.” Nohomba balia bafwitsanga nibali abakhayi. Abo khwabakasilia eshinyasio eshilulu
4|19|Enywe abasuubila, shimuchamilwa okhuchelama(okhukalusia) abakhasi nende amaani tawe . Ne mulabasandia mbu khomubukule khubiamwabahelesia tawe, halali nibakhola obubii bwa habulafu. Ne mwikhale ninabo obulayi, ne nikali mbu bamusinya munyala okhukhaya eshindu na Nyasaye aramwo tsikhabi tsinyinji
4|20|Ne nimwenya okhukalukhasia Omukhasi abundu womukhasi wundi, ne mulala khubo mwamuhelesiyia omwandu omunji, mulabukulakhwo khumwandu oko shiosi shiosi tawe. Ne nimubukula muba mukholele obubii ne ni eshionono shili habulafu
4|21|Ne mwakhabukula murie nimumalile okhwinjilana enywe khwenywe, ne abakhasi abo babukula khwinywe indakano isiro
4|22|Ne mulateshia Abakhasi babasenywe bateshia tawe, halali khu kalia kabura. Toto esho ni eshifwolo nende oshisinyo nende injila imbii
4|23|Mukanibwa okhuteshia banyinenywe, Abana benyu (beshikhana), abakhana benyu, basenje benyu, abakhana babu mama wenyu, Omwana womusiani wenyu, nende Omwana womukhana wenyu, nende bamama benyu babanunia nende abakhana benyu khukhununa, nende Abana babakhasi benyu bali hasi wobulindi bwenyu abebulwa nende abakhasi benyu bamwamala okhubenjilila. Ne nimushili okhubenjilila awo eshikhukaila shibulao. Nemukanibwa khandi abakhasi babaana benyu abarula khutsingongofuma tsienyu. Nende okhuteshia Abana bomunzu ndala halali mulala wabu nafwile. Toto Nyasaye niwobulesheli muno Owetsimbabaasi po
4|24|Nende Abakhasi babasatsa, halali balia abali mumikhono chiabu chieshilunji (abarumwa). Ako niko amalako ka Nyasaye khwinywe, ne musubulilwa balali abo, mukhaabe okhubateshia nende omwandu kwenyu okhubula okhukhola obwilaasi. Ngala mubaninabo khukhubateshia mubahelesie omurungo kwabu shingala kwahandikwa. Obubii bubulao khwinywe khushia murechelesania nimumalile okhumala kalachilwa. Toto Nyasaye ni Omumanyi Owamachesi muno
4|25|Ne ulanyala mwinywe okhunyoola omwandu kwokhuteshia Omukhasi omulekhule omusuubili, ne ateshie okhurula khubarumwa abasuubili, abali mumukhono kukwe omusatsa, ne Nyasaye niye umanyile obusuubili bwabu, Ne enywe murulana abene khubene. Kho mubateshie khumunwa kwa abandu babu, ne mubahelesie omurungo khubulayi abakhasi abalayi balali abatamba nohomba abatseche tawe. Nenibatekha mana bakhola eshifwolo ishinyasio shiabu shilaba inusu yabakhasi abangwana (balali Abarumwa), Kano nikhu ulia uritsanga okhukhola eshifwolo shiobuyeyi. Ne nimwifwila nobulayi kwinywe, ne Nyasaye niwokhuleshela wetsimbabaasi
4|26|Nyasaye yenya okhubenoosilia nende okhubalunjisia khu injila ya balia bali imbeli wenyu, mana amuleshele, Ne Nyasaye ni Omumanyi Owamachesi muno
4|27|Ne Nyasaye yenya okhubabeela tsimbabaasi, nebaloondanga ebwikombi bwemioyo chiabu, benyanga mbu mwikote okhwikota okhukhongo
4|28|Nyasaye yenya okhubaanguyilisia obusiro, shichila Omundu yaloongwa omuteshele
4|29|Enywe Abasuubili mulalitsana emiandu chienyu khububii tawe, halali nili inganga mukhufuchilisania abeene khu beene, ne muleyira tawe . Toto Nyasaye niwokhubabeela tsimbabaasi
4|30|Ne ukhola ario khubusuku nende obubii, oyo khulimwinjisia mumulilo, ne elo ni eliangu muno khu Nyasaye
4|31|Ne nimulekhana nende amakhongo kamukanibungwa khwitsa okhubaleshela abionono bienyu ebititi, nekhulabenjisia habundu alayi
4|32|Ne mulekoomba shia Nyasaye yahelesia abandi mwinywe okhushila abandi tawe. Abasatsa bali nende omukabo khubiaabachuma, ne abakhasi bosi bali nende omukabo khubiabachuma ne musabe Nyasaye tsimbabaasi tsitsie. Toto Nyasaye ni Omumanyi wa buli eshindu
4|33|Ne buli shiamulala khwamurereho abamuchelama khushia abebusi babili baleshele nende abekho. Ne balia bamuli nabo indakano mubahe omukabo kwabu. Toto Nyasaye ni omuloli wabuli eshindu
4|34|Abasatsa nibo abemeleli babakhasi, khulwe tsimbabaasi tsia Nyasaye abeene khubeene, nende khumiandu chiabu chabarusia. Kho abakhasi abalayi nibalia abawulilanga nende belindanga kata mubwifisi shichila Nyasaye yalomesia mbu beliinde. Ne balia bamuritsanga okhukhaya okhubawulila mubachelele, mubawuye khubulili ne mubakhupe, Ne niba- wulila mulabakhabila injila yokhubasinyisia eshikhaya tawe. Toto Nyasaye niye owuli hekulu ne niye omukhongo
4|35|Ne nimuria mbu omulembe kubula hakari wabu (omusatsa nende omukhasi) awo murume omwauli okhurula namusatsa nende omwawuli wundi okhurula ebuleka wanamukhasi. Nibenya omulembe Nyasaye alabachamila. Toto Nyasaye ni Omumanyi ulinende amacheni koosi
4|36|Ne mulaame Nyasaye ne mulamusasiakhwo nende shiosi shiosi tawe. Ne mukholele abebusi benyu amalayi nende abekho nende abana abafwilwa nende abamanani nende omumenyanwa owahambi nende owahale, nende owomumbafu nende omuburi njila, nende abali mumikhono chienyu emisatsa. Toto Nyasaye shiyachama Abandu abafuru abokhwilola tawe
4|37|Balia bakholanga obwimani, nebalomesia Abandu okhukhola obwimani, nebafisanga amalayi ka Nyasaye yabahelesia, nekhwarecheshela abakhayi eshinyasio shiokhututuyibwa
4|38|Ne balia barusinjia omwandu kwabu khulwokhulolesia Abandu, neshibasuubilanga 4. Nyasaye nohomba Inyanga yeyindukho tawe. Ne ulia washetani aba omwitsa wuwe, aba ali nende omwitsa omubii muno
4|39|Ne shina shakhabakholele basuubilanga Nyasaye nende inyanga yeyindukho. Mana barusie shia Nyasaye abakabile, Na Nyasaye abamanyile obulayi muno
4|40|Toto Nyasaye shakholelanga abubii omundu yesiyesi tawe kata khubusiro bweyindonyande ndala, ne nilili likhuwa lilayi Nyasaye alimetanga, ne okhurula khuye kuliwo omurungo omukhongo
4|41|Kho kalibakarie olwa khulirerera buli omukanda omuloli, mana khulirera ewe okhuba omuloli wabano
4|42|Inyanga eyo balia bakhaya mana nibalawulila Omurumwa balikomba liloba liyelasibwe hekulu wabu. Ne shibalifisa Nyasaye liosiliosi tawe
4|43|Enywe abasuubila, mulasita ahambi nende iswala nimumeelele tawe, okhula mumanye shamuboola, nende nimuli nende Janaba tawe, halali nimuli khuluchendo- okhula mwisinje, Ne nimuli abalwale nohomba khuluchendo, nohomba shiamulala wenyu narula elwanyi (muchoo) nohomba nimubele nende abakhasi benyu mana mukhaywe okhunyoola amatsi, awo mwikhonyele liloba lilayi, mubashe obweni bwenyu nende emikhono chienyu, Toto Nyasaye Nomulesheli Owuleshelanga
4|44|Sholola balia abahebwa ebuleka mushitabu, bakulanga obukori, nabo bosi benya mbu enywe mukore injila
4|45|Ne Nyasaye yamanya obulayi muno abasuku benyu, Ne Nyasaye ayela muno okhuba omulindi, ne ayela muno Nyasaye okhubahabina
4|46|Mubayahudi balimwo bakalukhaninjia amakhuwa okhukarusia abundu wako, ne baboolanga mbu; khuwulile mana khukhayile, ne wulila obula rechelesia. Ne baboolanga mbu: “Raai’na” khulwo khukalukhania tsinimi tsiabu khobanyeke idini. Ne baboolanga mbu; khuwulile mana nikhufuchilila, ne uwulile mana ukhuhengekhwo, bwakhabele obulayi khubo nende abwene muno. Halali Nyasaye yabatsuba khubukhayi bwabu, kho shibasuubilanga tawe halali batitisa mubo
4|47|Enywe balia abahebwa eshitabu, suubile mukalia akakhweshia kafuchilisania nende akamuli ninako, nikhushili okhukabukhania obweni okhubura namukongo, nohomba khubatsube shinga khwatsuba Abandu be Isabato (Jumamosi). Ne likhuwa lia Nyasaye okhula likholeshe
4|48|Toto Nyasaye shaleshelanga umutsokaasia tawe ne aleshelanga akali hasi wa ako khuwayenya. Ne ulia otsokasia Nyasaye toto awo akholele eshionono eshikhongo
4|49|Shololangakho balia bekholanga mbu nabatswenufu, halali Nyasaye atswenulanga owayenya, Ne shibali kholelwa obubi bwosibwosi kata hatutu tawe
4|50|Henga shinga bachishilanga Nyasaye obubeyi, ne kano Kayela okhuba eshionono shili habulafu
4|51|Shololanga balia bahebwa ebuka weshitabu, basuubilanga mubifwanani nende shetani! Ne abakhayi baboolanga mbu! Abo ni abalunjifu muno okhushila balia abasuubila
4|52|Abo nibo ba Nyasaye yatsuba , Ne wa Nyasaye atsuba sholimunyoola nali nende owokhumuhabina tawe
4|53|Nohomba bali nende ebuleka mubwami? Awo shibakhawele Abandu shiosi shiosi kata nishili singa okhakhoba kheitende tawe
4|54|Nohomba bakholelanga Abandu eshinda khutsimbabaasi tsia Nyasaye yabahelesia? Ne mana khwahelesia olwibulo lwa Ibraheem eshitabu nende amachesi ne nikhubahelesia oburuchi obukhongo
4|55|Mana baliwo mubo balia abasuubila, nebaliwo balia abakhaya. Ne Jahanam ibayela okhuba omulilo kwokhubasamba
4|56|Toto balia bakhaya ebimanyisio biefu khulibenjisia mumulilo. Olwe likhoba liabu liyia, khulibakalusilia likhoba lindi kho bapile eshinyasio esho. Toto Nyasaye niwa amani khandi Owamachesi muno
4|57|Ne balia basuubila mana nibakhola amalayi khulibenjisia mwikulu mumikunda chiburangamwo emialo balimenyamwo tsinyanga tsiosi. eyo baliba nende abakhasi abatswenufu, ne khulibenjisia mubinikha ebilayi muno
4|58|Toto Nyasaye abalomesia okhukalusia obucheleshe khubeene bwo. Ne nimubusia omusango hakari wabandu mubusie mubuleeng’afu. Toto ka Nyasaye abalakanga kano ni amalayi muno. Toto Nyasaye niye Omuwulili Omuloli muno
4|59|Enywe balia abasuubila muwulile Nyasaye, nemuwulile Omurumwa nende balia bali nobweni mwinywe. Ne nimusolana khulikhuwa mulikalusie khu Nyasaye nende khu Murumwa toto nimuli mbu musuubilanga khu Nyasaye nende Inyanga yeyindukho. obo nibo obulayi, ne niko kali nende okhumala okhulayi
4|60|Shololanga balia beshemulanga mbu basuubila kalia keshibwa khwiwe inyuma wuwo? Benyanga okhuyasilibwa khunjila yobukori, ne balomesibwa okhukakhaya; Ne shetani yenyanga okhubakoselia ehale
4|61|Ne nibaboolelwa mbu; “itse khu kalia ka Nyasaye yeshia, ne itse Khumurumwa, “ olalola abeshikhabili bakhuswekhakhwo mubuyingani
4|62|Kho mana kalaba karie olwa amasila kalabanyoola khulwa kalia kemikhono chiabu chiranjilisiyie? Awo mana balakhwitsila nibetsuba khu Nyasaye nibaboola mbu; “shikhwenya halali obulayi nende okhuwulilisania.”
4|63|Abo nibo ba Nyasaye yamanya kali mumioyo chiabu, lekhana ninabo, mana Obahelesie amachelo, ne obaboolele amakhuwa katila emioyo chiabu
4|64|Ni shikhwaruma Omurumwa yesiyesi tawe halali awulilwe, khubuchami bwa Nyasaye. Ne balia bakholela obubii emioyo chiabu mana bakhwitsilanga, basaba Nyasaye eshileshelo, ne Omurumwa yabasabila eshileshelo, awo toto bakhanyoolele Nyasaye niwokhufichilila eshileshelo na niwetsimbabaasi muno
4|65|Ne tawe, nditsuba khu Nyasaye wuwo Omulesi, mbu shibalasuubila tawe okhula bakhukhole ewe okhuba awubabusilia khukalia kabakabukhanangamwo, mana bakhaye okhulola obusiro mumioyo chiabu khu kalia kobusiyie, Mana behotselesie muno
4|66|Ne khubalomesinjia mbu; “mwiyire nohomba wuye mutsingo tsienyu, shibakhakholele bario halali batiti butswa mubo. Ne bakholanga akabachelelungwa bwakhabeele obulayi khubo nende eshimanyisio shiamani
4|67|Ne awo khwakhabahelesiyie omurungo omukhongo okhurula khwifwe
4|68|Ne khwakhabalunjisiye khunjila ingololofu
4|69|Ni ulia uwulila Nyasaye nende Omurumwa wuwe, abo bali halala nende balia ba Nyasaye yeshilia tsimbabaasi mubarumwa nende abobwatoto nende Abaloli nende Abandu abalayi, Ne nobulayi buli burie okhuba halala nende Abandu abo
4|70|Etso nitsimbabaasi tsia Nyasaye. Ne Nyasaye ni Omumanyi uyela
4|71|Enywe abasuubila, mube meso! Ne murule mumukanda nohomba murule mwesi halala
4|72|Ne aliwo mwinywe owulatong’a inyuma, ne nimunyoolwa namasila aboola mbu; “Nyasaye yakholele obulayi shembele ninabo tawe.”
4|73|Ne nimunyoola tsimbabaasi tsia Nyasaye aboola mbu - bili shinga abuyanzi nibulali hakari wenyu ni naye tawe- “ abayie manayanga emba halala ninabo ndabura okhubura okhukhongo.”
4|74|Kho mana khuye khunjila ya Nyasaye balia bakusinjia obulamu bwokhushialo, nende mwikulu ( Akhera.) Ne ukhuyana khunjila ya Nyasaye mana yerwe nohomba ashile, khwitsa okhumurunga omurungo omukhongo
4|75|Muli murie amulakhupananga khunjila ya Nyasaye nende yabalia baranjilwe Abasatsa Nabakhasi nende Abana ababoolanga mbu : “Nyasaye wefu omulesi, khurusie mulukongo luno alwa Abandu balwo ni ababii, ne okhurerele Omuliindi okhurula khwiwe ne okhuhelesie Omuhabini urulanga khwiwe.”
4|76|Balia abasuubila balwananga khunjila ya Nyasaye, ne balia abakhaya balwanilanga khunjila yobukori, kho lwane nende abetsa ba shetani. Toto abukaati bwa shetani nobuteshele
4|77|Sholola balia baboolelwa mbu; “Yikalile mutile emikhono chienyu, ne mutile iswala ne murusie eshihanwa, Ne olwa balomesibwa okhupana, awo omukanda kundi mubo nikuria Abandu shinga okhuria Nyasaye, nohomba ukhuria okhukhongo muno. Mana nibaboola; “Nyasaye wefu shichila shina nokhunichilisia okhupana? Manyanga wakhakhusitiliyekhwo imbeli khubise bititi butswa endi. Boola : “omwikhoyo kwo khushialo nimututu butswa, ne mwikulu ni indayi muno khu ulia uria Nyasaye. Ne shimulikholelwa obubii kata obutiti shinga uluusi lwolufwa lweitende tawe
4|78|Wosiwosi amuba lifwa lilibanyoola, kata nimuli mutsinzu tsiolukoba. Ne lilayi nilibanyoola baboola mbu, lino lirula khu Nyasaye. Ne libii nilibanyoola ni boboola mbu; “Lino lirula khwiwe.” Boola koosi karulananga nende Nyasaye. Ne bali nende shina Abandu bano kata shibakhaaba okhumanya amakhuwa tawe
4|79|Lilayi likhuulile lirulana nende Nyasaye, Ne libii likhunyoola lirulana nende ewe omwene. Nafu khwakhuruma khubandu obe Omurumwa, Ne Nyasaye ni Omuloli uyela
4|80|Ulia uwulila Omurumwa aba awuliile Nyasaye, ne ulia ukalukhana, efwe shikhwakhuruma mbu obe Omulindi wabu tawe
4|81|Ne baboolanga mbu: “khuloonde” halali nibarula khwifwe omukanda mulala mubo kututanga eshilo kalia akakabukhane nende kababoolanga. Ne Nyasaye yandiikanga koosi ako akabatutanga eshilo. Baleshe ehale ne wisiche Nyasaye. Ne Nyasaye niye Omwisikwa uwuyela
4|82|Koo shibaretsangakhwo mubwongo Ikurani ino tawe? Ne ibetsenga mbu shirula khu ulali Nyasaye tawe, bakhanyolelemwo obwawukhani obunji
4|83|Ne likhuwa niliboolela liomulembe nohomba liokhurisia balitangasia. Ne baliyilanga khu Murumwa nende khubalia bali nende obunyali mubo, balia abalikhabanga bakhamanyile. Ne tsikhayanga okhuba tsimbabaasi tsia Nyasaye khwinywe nende obukoosia bubwe, mwakhalondele shetani halali batiti mwinywe butswa
4|84|Kho lwana khunjila ya Nyasaye, ne shonichilisia tawe halali ewe omwene butswa. Ne ochelele Abasuubili. Nyasaye yetsa okhwikalila emielo chiabakhayi. Ne Nyasaye niye Omululu muno wokhukhuyana omululu muno weshinyasio
4|85|Ulia ukhoonya obukhonyi obulayi ali nende omukabo kukwe muako, ne ulia okhoonya obukhonyi obubii naye ali nende omukabo kukwe muako. Ne Nyasaye ni Wobunyali nende Omumanyi wabuli eshindu
4|86|Ne nimushesibwa amashesio kosikosi, mukalusie khu amakalusio amalayi komulembe kashilakhwo ako, nohomba mukalusiesa ako ako. Toto Nyasaye ni omubali wabuli eshindu
4|87|Nyasaye, abulaho Nyasaye wundi ulali Ye tawe, toto alibakhun’gaasia inyanga yeyindukho elo libula obukanakani , Ne ni wina uboolanga obwatoto okhushila Nyasaye
4|88|Mubeele murie okhuba emikanda chibili khumakhuwa akabeshikhabili, ne Nyasaye yabakabukhania shichila akabakhola? Koo, mwenya okhulola Omulunjifu owa Nyasaye yamubusilia mbu yamala okhukora? Ne wa Nyasaye yamala okhubusia mbu yamala okhukora oyo shonyala okhumulunjisia tawe
4|89|Bekombanga mbu enywe mwakhakhayile shingalabo bakhaya, kho mube nashilala. Kho mulabakhola abetsa benyu mubo okhula bawuye shichila idini ya Nyasaye. Ne nibakhaya awo mubatile ne mubere wosiwosi wamubanyoola. Ne mulabakhola abetsa nohomba abakhonyi benyu tawe
4|90|Halali balia abatilana nende Abandu bamuli nabo hakari wenyu indache, nohomba babetselanganeebilifubiabubilinendeobusiro okhupana ninenyu, nohomba okhupana nende Abandu babu. Ne Nyasaye yenyanga yakhabasaasiyekhwo bakhupana ninanyu, kho nibabawukhakho, bakhaye okhulwana ni nanyu, mana bamurebe omulembe, kho awo Nyasaye shabehelesia injila yokhupana ninabo tawe
4|91|mulanyoola abandi benyanga mbu banyoole omulembe khwinywe nende kwa Abandu babu, Buli nibakalusibwa khu matemo bafwinyilwakho. Nenibalalekhana ninanyu tawe mana barera omulembe mana bekalile emikhono chiabu, mubatile mana mubere wosiwosi amubanyoola. Ne khu abo khwabahelesia ebifune bili habulafu
4|92|Ne shibili khu Musuubili okhwira Omusubili wundi halali khukhwitsukhana. Ne ulia wira umusuubili khukhwitsukhana akhoyele anunule- Omurumwa Omusuubili, ne arusie eshihanwa bahelesie Abandu baye nohomba Abandu be bayinie eshihanwa (khukhuleshela). Ne nali mbu ni omundu wabasuku benyu, naye ni omusuubili, awo okhununula omurumwa omusubili. Ne ni ali owa Abandu bamuli ninabo indakano, awo omurungo kuhelesibwe Abandu baye. Ne Omurumwa omusubili ununulwe. Ne ulanyoola tawe, afunge emiesi chibili malondokhana, shichila ni okhusaba obuleshi khu Nyasaye ne Nyasaye ni Omumanyi Owamachesi muno
4|93|Ne ulia wira Omusuubili katong’ane, omurungo kukwe ni omulilo alimenyamwo tsinyanga tsiosi, Ne Nyasaye yamusinyishila ne yamutsuba, ne yamurecheshela eshinyasio eshikhongo
4|94|Enywe abasuubila, nimuchenda khunjila ya Nyasaye, munonelesie mube nobwatoto, Ne mulaboolela ulia ubashesinjia mbu; “ Ewe sholi omusuubili tawe, khulwokhwenya ukhunyoola obulayi bwobulamu bwokhushialo shino,” ne ewa Nyasaye khuli nende omwandu omunji (kwa ghanima). Endio nilwamwali enywe khale, mana Nyasaye nabaleshela. Kho munonelesie obulayi. Toto Nyasaye ali nende obumanyi khukamukholanga
4|95|Shibali nashilala abasuubili balia bekhalanga butswa nibabula eshifune, nende balia balwananga khunjila ya Nyasaye omwandu kwabu nende emioyo chaibu. Nyasaye aninia hekulu balia bakhupananga nomwandu kwabu nende emioyo chiabu okhushila balia bekhalanga butswa. Kata kario Nyasaye nabalaka eshimenyo eshilayi , halali Nyasaye yawukhasia balia bakhupananga nende balia bekhalanga butswa no murungo omukhongo
4|96|Ni obukhongo burulanga khuye, nende obulesheli nende tsimbabaasi. Ne Nyasaye ni omunji wobulesheli Owetsimbabaasi
4|97|Toto Abamalaika baliboolela balia ababafwisinjia abakholela obubii emioyo chiabu, mbu: “Mwali murie?” nabo baliboola mbu:, “khwali kwasilwa khushialo.” Baliboolelwa; “eshialo shia Nyasaye sishiali nobwiyangu bwokhuwuya tawe?” Kho abo eshimenyo shiabu ni mumulilo (Jahanam, ) nako ni amakalushilo amabii muno
4|98|halali balia abali abateshele mu Basatsa nende Abakhasi nende Abana ababula obunyali bwokhunyoola injila yokhuwuya
4|99|Abo Nyasaye awundi alibaleshela, Ne Nyasaye ni omunji Wokhubeela Owobulesheli
4|100|Ne ulia uwuya khulwa Nyasaye, alanyoola tsimbeka sinyinji muno tsiokhwilushila, tsiyangufu. Ne ularula munzu mumwe nawuya khulwa Nyasaye nende Omurumwa wuwe, mana lifwa limunyoole, oyo amalile okhutinyisia omurungo kukwe khu Nyasaye, Ne Nyasaye niye omulesheli owetsimbabaasi muno
4|101|Ni nimuli khuluchendo khushialo, shinobubi khwinywe nimwimbikitia amalaamo (iswala) tawe, nimuriire mbu Abakhayi betsa okhubasandia. Toto Abakhayi ni Abasuku bahabulafu
4|102|Nenoli ninabo (muliye) nobalaamia, omukanda mulala mubo kweme halala ninawe, nebatile abibanulwa biabu. Ne nibamala ukhusujuda khwabu bakalushe inyuma wenyu (balinde) ne omukanda kundi khwitse kubeele nikushili okhulaama, kulaane halala ninawe, nabo babe meso ne batile ebibanulwa biabu, (mukari mweisala) shichila abakhayi benya mbu mung’ang’ale nende ebibanulwa bienyu nende ebindu bienyu kho babenjilile mapwoka- lulala butswa. Ne shinobubii tawe khwinywe nimuba nimulola obusiro okhurulana nende ifula nohomba amalwale okhurusiayo ebibanulwa bienyu. Ne Mube meso, toto Nyasaye yarecheshela Abakhayi eshinyasio shietsisoni
4|103|Ne nimumala ukhulaama mwitsulilenje Nyasaye meema nende nimwikhaale nende nimukonele. Ne nimunyoola omulembe mulumilile okhulaama, Toto okhulaama (iswala) khu basuubili ni eshilachilo shiarebwao khubise bienyekhaane
4|104|Ne mulatofula okhulondelela Abandu (abasuku benyu) tawe. Nimuba nimunyolele okhusaalila kata boosi basaalilanga shingala musaalilanga. Nanyu mulindanga ewa Nyasaye akabalalindanga tawe. Ne Nyasaye niye Omumanyi Owamachesi muno
4|105|Toto efwe khwakhwishilia eshitabu shino khubwatoto kho onyoole okhubusilia Abandu shingala Nyasaye yakhwechesia, Ne olaba wokhukomelela abakhobi tawe
4|106|Ne saba Nyasaye eshileshelo. Toto Nyasaye ni wobulesheli owetsimbabaasi muno
4|107|Ne olakomelela balia abakholelanga emioyo chabu obubii tawe. Toto Nyasaye shiyachama Omundu omukhobi Owetsimbi tawe
4|108|Balolanga tsisoni shichila Abandu ne shibalolanga tsisoni shichila Nyasaye tawe, Naye Nyasaye yali halala ninabo (nabo nibakorerwe) olwa basanjilananga khumakhuwa kayalachama. Ne Nyasaye amanyile obulayi muno akamukholanga
4|109|Mbao enywe bano mubakomelelanga khubulamu bwokhushialo khuno. Kho neni wina ulibakomelela khu Nyasaye inyanga yeyindukho, nohomba wina uliba Omuhabini wabu
4|110|Ne ulia ukhola obubii nohomba yakholela Omwoyo kukwe obubii, mana asabe Nyasaye eshileshelo, alanyoola Nyasaye nali omulesheli Owetsimbabaasi muno
4|111|Ne ulia okhola amabii, abayekholelanga omwene. Ne Nyasaye niye Omumanyi Owamachesi muno
4|112|Ulia ukhola libii lititi nohomba likhongo mana achishile Omundu wundi, toto oyo aba achinjile ebionono nende tsimbii tsikhongo tsilolekha
4|113|Nitsikhayanga okhuba tsimbabaasi tsia Nyasaye nende obukoosia bubwe omukanda mulala khubo kwasuubila okhukosia ewe, ne shibakosinjia tawe halali emioyo chiabu, nohomba shibanyala okhukhola liosi liosi tawe. Ne Nyasaye yakhwishilia eshitabu na machesi ne nakhwechesia akawali nolamanyile tawe. Ne tsimbabaasi tsia Nyasaye khwiwe ni tsinyinji muno
4|114|Obulayi bubula mumaanji kabamonyanga halali basanjilananga okhurusia eshihanwa nohomba okhukhola amalayi nohomba ukhuraa halala abandu, mana ulakhola kano khukhwenya obuchami bwa Nyasaye khwitsa okhumuhelesia omurungo omukhongo
4|115|Ne ulia ukhaya ako Murumwa namalile okhunyoola obulunjifu mana naloonda injila ilali yobusuubili, khwitsa okhumushukhasia ashukhanile omwene mana khumwinjisie mumulilo, Ne ni habundu abi muno wokhurebwa
4|116|Toto Nyasaye shaleshelanga eshionono shiokhumutsokasia (okhumusanga) ninaye nende shiosishiosi tawe, halali aleshelanga kali hasi wa elo, khu ulia owayenya, ne utsokasia Nyasaye toto oyo aba akorere obukori obwahale muno
4|117|Shibalaamanga shiosi tawe nibekhola okhulaama Nyasaye, halali eminyasaye chieshikhasi, ne shibalaamanga halali shetani omukhayi
4|118|Nyasaye yamutsuba, mana naye (shetani) noboola mbu, “Toto esie nditsa okhubukula omukanda mubandu bo babe ebuleka wanje.”
4|119|Ne toto nditsa okhubakosia nende okhubasubisia nende okhubalomesia shingala ndenya, mana betsa okhuteta amarwi ketsisolo, Ne nditsa okhubalomesia bakalukhanie obulonji bwa Nyasaye, Ne ukhola shetani okhuba omulindi wuwe owulali Nyasaye, awo aba asishile (atibile) okhusikha khwa habulafu
4|120|(Shetani) abalakanga mana nabasubisia ne shasubisinja liosi liosi tawe halali obubeyi
4|121|Abo limenyo liabu nimumulilo kwa jahanamu ne shibalinyoola ubaleshela tawe
4|122|Ne balia abasuubila mana nibakhola ebikhole ebilayi khwitsa okhubenjisia mumikunda chiburanga hakari wachio emialo, ne balikhalamwo tsinyanga tsiosi. eyo niyo indache ya Nyasaye yobwatoto, Ne ni wina wobwatoto muno okhushila Nyasaye
4|123|Okhwinjila mwikulu shikhuli khulwo khwikomba butswa khwenyu nohomba okhwikomba khwabalia bahebwa eshitabu tawe, ukhola amabii alirungwa khuko, ne shalinyoola omulindi nohomba omukhoonyi owulali Nyasaye tawe
4|124|Ne ulia ukhola amalayi Omusatsa nohomba omukhasi naye nali Omusuubili, abo balinjila mwikulu ne shibalikholelwa kho obubii kata butiti tawe
4|125|Ne ni wina omulayi mudini okhushila ulia wihotselesinjia obweni bubwe shichila Nyasaye naye nali owamalayi ne aloondanga emilukha chia Ibraheem, okhuba omusalamu owatoto, Ne Nyasaye yakhola Ibraheem okhuba Omulina wuwe
4|126|Ne biosi ni bia Nyasaye bili mwikulu nende mushialo ne Nyasaye niye owabotokhana ebindu biosi pe
4|127|Ne bakhurebanga okhulondokhana nende amakhuwa kabakhasi, boola mbu; “Nyasaye yetsa okhubaboolela bulaano buri, nende kamusomelungwa mushitabu aka Abana abafwilwa nende Abakhasi balia bamwalayelisinjia ebia balachilwa, ne mwikomba okhubateshia, nende balia 4. abateshele mubana. Ne mbu mukholele Abana abafwila obwatoto. Ne kamukhola mumalayi Nyasaye akamanyile muno
4|128|Ne Omukhasi naria okhusukunwa nohomba Omusatsa wuwe okhukhaya okhumubukulamwo oluchendo, owo shinobubii okhukasia omulembe hakari wabu tawe, ne omulembe nomulayi, ne emioyo chialonjelwamwo obwimani nende obwikombi. Nenimukhola amalayi mana mwaria Nyasaye awo toto Nyasaye amanyile muno koosi kamukholanga
4|129|Ne shimunyala okhukhola obuleng’aafu khubakhasi kata mukhole murie tawe, kho mulayeshela ebulaka ndala tawe, mwalekha owundi oyo owamulachama tawe shinga ulia wachikhwe niyeleela, ne nimukasia omulembe mana mwaria Nyasaye, toto Nyasaye ni omunji wobulesheli Owetsimbabaasi
4|130|Ne nibakabukhana Nyasaye yetsa okhubahelesia buli shiamulala obunyali, Ne Nyasaye ni Omuyinda Owamachesi muno
4|131|Ne ni bia Nyasaye biosi ebili mwikulu nende mushialo. Ne toto khwachelela balia abahebwa eshitabu imbeli wenyu, nende enywe mbu murie Nyasaye ne nimukhaya, manye mbu toto nibia Nyasaye biosi bili mwikulu nende mushialo, ne Nyasaye ni Omuyinda Owitsomibungwa muno
4|132|Ni nibia Nyasaye ebili mwikulu nende khushialo, Ne Nyasaye ayela okhuba Omulindi wabuli omundu
4|133|Ne niyenya nabarusiao enywe mwesi ne arera Abandu bandi abayiakha, Ne Nyasaye ni Omunyali wa ako
4|134|Ulia wenya omurungo kwo khushialo, ewa Nyasaye kuliwo omurungo kwo khushialo nende mwikulu. Ne Nyasaye ni wokhuwulila nende wokhulola muno
4|135|Enywe abasuubila, mube abokhwemelela obwatoto, abarusia obuloli shichila Nyasaye, kata nikali mbu nikhwinywe abeene, nohomba khubebusi benyu nohomba abekho benyu. Nenali omuyinda nohomba omumanani Nyasaye niye okhoyeshela muno hakari wabu , kho mulaloonda obwikombi mwalekha okhukhola obuleng’aafu tawe. Ne nimukorombania obuloli nohomba mwakhaya okhurusia obuloli Nyasaye yetsa okhubasandia, Ne Nyasaye amanyile kalia koosi kamukholanga
4|136|Enywe abasuubila, suubile khu Nyasaye nende Omurumwa wuwe nende eshitabu shieshela Omurumwa wuwe, nende eshitabu shiayeshelia inyuma awo, Ne ulia ukhaya Nyasaye nende Abamalaika bebe nende ebitabu bibie, nende Abarumwa bebe, nende inyanga yeyindukho, toto yamala okhukora okhukora khwa ehale
4|137|Toto balia basuubila mana nibakhaya mana nibasuubila mana nibakhaya mana nibameta obukhayi, Nyasaye Shiyali wokhubaleshela tawe, nohomba wokhubalunjisia injila
4|138|Suubisia abeshikhabili mbu toto bali nende eshinyasio eshilulu
4|139|Balia abakholanga Abakhayi okhuba abetsa babu nibalekha Abasuubili, ko benyanga mbu banyoole oluyali khubo, koo oluyali lwosi nilwa Nyasaye
4|140|Naye yamala okhubeshilia mushitabu shino mbu; nimuwulila tsinyali tsia Nyasaye nitsilobwa mana nitsikholelwa omubayo, mulekhala ninabo tawe okhula bachake imbakha yiindi. Nimwikhala ninabo mulaba shinga bo. Toto Nyasaye alikhung’aasia Abeshikhabili nende Abakhayi boosi mumulilo
4|141|Balia abalindanga mbu munyoole amasila, mana nimunyoola obushili burulanga wa Nyasaye baboola mbu; “shikhwabeele ninanyu.” Ne Abakhayi nibashilile 4. bababoolela mbu, “shikhwali halala ninanyu nikhubakhonyanga okhubekalila okhurulana nende Abasuubili.” Nyasaye alibusia hakari wenyu inyanga yeyindukho, ne Nyasaye shiyakhabahelesia Abakhayi injila yokhushila Abasuubili tawe
4|142|Toto Abashikhabili bakaatinjia Nyasaye nebekatinjia abeene, ne nibeema okhwenya okhulaama, bema nibatofule, belolosinjia mubandu, Ne shibetsulilanga Nyasaye tawe halali hatiti
4|143|Babeyabeyanga eyi khubasuubili nende eyi khubakhayi shibali eyi nohomba eyi tawe, Ne owa Nyasaye akosia shiyakhanyoola obulunjifu tawe
4|144|Enywe balia abasuubila mulakhola abakhayi okhuba abalina benyu okhushila abasuubili tawe. Mwenyanga okhukholela Nyasaye abe nende eshifune shiabulafu khwinywe (mbu muli Abandu ababii)
4|145|Toto abeshikhabili baliba mumulilo kwa hasi muno. Ne sholibanyoola nibali nende ubahabina tawe
4|146|Halali balia abasaba eshileshelo mana nibekasia nibatila Nyasaye mana nibatswenula idini yabu shichila Nyasaye, Abo baliba halala nende Abasuubili, Ne Nyasaye alihelesia Abasuubili omurungo omukhongo
4|147|Nyasaye shalabahelesia eshinyasio tawe nimumupila orio nende nimusuubila. Ne Nyasaye niye ufuchililanga orio ne niye uyimanyile muno
4|148|Nyasaye shiyachama (omundu) okhurusia amakhuwa kokhuboola obubii (khubandu) halali khu ulia ukholelwe obubii. Ne Nyasaye niye omuwulili omumanyi muno
4|149|Nimulolosia amalayi nohomba nimukafisa	nohomba	nimuleshela obubii(bwamukholelwe) Toto Nyasaye nomulesheli Omunyali muno
4|150|Toto balia bakhayanga Nyasaye nende Abarumwa bebe, ne benyanga okhwawukhasia hakari wa Nyasaye nende Abarumwa bebe, ne baboolanga mbu khusuubile mukandi nekhukhaye akandi. Ne benyanga okhuloonda injila yahakari awo (shiniyeshisilamu nohomba shiniyeshikhayi tawe)
4|151|Abo nibo Abakhayi batoto. Ne khwarecheshela abakhayi eshinyasio shietsisoni
4|152|Ne balia basuubila Nyasaye nende Abarumwa bebe, mana nibakhaya okhureera obwawukhani khu mulala yesiyesi mubo, Abo khulibahelesia omurungo kwabu, ne Nyasaye ni omulesheli owetsimbabaasi muno
4|153|Abandu bahebwa eshitabu (abayahudi) benyanga mbu eshitabu shibeeshele okhurula mwikulu. Ne toto benya khu Musa amakhongo kashila kano. Olwababoola mbu; “Khulolosie Nyasaye mang’alang’ala” mana likulu nilibopa khulwobukhayi bwabu. Mana nibakhola eshimosi (okhuba Nyasaye wabu) ebifune biefu biatoto nibimalile okhuboolela, mana nikhubaleshela ako nikhuhelesia Musa ebifune bili habulafu
4|154|Ne nikhubachingulila olukulu hekulu wabu, khulwo okhukhola indakano ninabo (eyokhuloonda Itaurati) mana nikhubaboolela mbu, Injile mumuliango muno (okwa shamu) ni mwiname, khandi nikhubaboolela mbu, “Mularuma olwakho tawe (okhukhaya okhuwa oluyali) inyanga ya Jumamosi
4|155|Ne (khwabahelesia eshinyasio) khulwo okhufunaka khwabu indakano nende okhukhaya khwabu abimanyisio bia Nyasaye nende okhwira khwabu Abarumwa khunjila ilali yatoto, nende okhuboola khwabu mbu; “ Emioyo chiefu chekalwa, ne shichekalwa tawe, halali Nyasaye yachiupakhwo eshimanyisio khulwa obukhayi bwabu, kho shibasuubilanga halali hatiti butswa
4|156|Ne khulwa obukhayi bwabu nende 4. okhuchishila khwabu Mariam, ni obubeyi obukhongo
4|157|Ne khulwa okhuboola khwabu mbu; “Efwe khwera omubakhwa Isah, Omwana wa Mariam Omurumwa wa Nyasaye” Ne shibamwira tawe nohomba shibamubamba tawe halali bakalukhanilibwa – Omundu wundi (bapara mbu niye Isah). Ne toto balia bakabukhana mumakhuwa kano bali mubukanakani. Ne babula obwatoto khulikhuwa elo. halali baloondanga butswa okhuparirisia. Ne toto shibamubamba tawe
4|158|Halali Nyasaye yamuninia ewuwe, Ne Nyasaye ni wa amaani Owamachesi muno
4|159|Ne abulao yesi yesi mubandu bahebwa eshitabu (Abayahudi nende Abakristo) halali basuubilanga Omurumwa Isah, lifwa nilishili okhumuulila mulala wabu. (Ne bilibula obukhala okhusuubila ebise ebo) Naye Isah aliba inyanga yeyindukho urusia obuloli khubo
4|160|Khulwa obubii (bwabayahudi) bwabu khwabakania ebindu ebilayi abiabali nibachamilwa, nende khulwa okhwikalila khwabu Abandu khunjila ya Nyasaye
4|161|Nende khulwa okhulia khwabu riba, nibali bakanibwa okhulia, nende okhulia khwabu emiandu chiabandu munjila imbii, Ne khwarecheshela abakhayi eshinyasio eshilulu
4|162|Halali balia abeyibila obulayi mumebaalo mubo, nende Abasuubili, basuubilaanga akeweshilibwa nende akeshibwa imbeli wuwo, nende balia bakholanga eshinani khuswala, nende abayininja eshihanwa nende basuubilanga Nyasaye nende inyanga yeyindukho, abo khulibahelesia omurungo omukhongo
4|163|Toto efwe khwakhurerera obufimbuli shingala khweshilia Nuhu nende Abarumwa bandi abamulondakhwo. nekhwafimbulila Ibrahim nende ismail nende Ishaq nende Yaqub nende olwibulwo lulwe. Nende Isah nende Ayub nende Yunus nende Haruni nende Suleiman nende Dawood nikhumuwelesia Izaburi
4|164|Nende Abarumwa abakhwakhukanila amakhuwa kabu khale, nende Abarumwa bakhulakhukanila amakhuwa kabu. Ne Nyasaye nalomaloma nende Musa malomaloma
4|165|Abarumwa abasuubisinjia (amakhuwa amalayi) nende bekanyilisinjia, kho Abandu bakhaye okhuba nende eshifune Abarumwa nibakharulao. Ne Nyasaye ni Owamani Owamachesi muno
4|166|Halili Nyasaye nomuloli khukayakhwishiliakhwo,	yakeeshia khubumanyi bubwe, ne Abamalaika boosi nabaloli, Ne Nyasaye ayela okhuba omuloli
4|167|Toto balia abakhayanga, mana nibekalila Abandu khunjila ya Nyasaye, toto bamala okhukora obukori obwahale
4|168|Toto balia abakhaya mana nibakhola obubii, Nyasaye shiyali ubaleshela nohomba ubalunjisia khunjila tawe
4|169|Halali injila yomumulilo, omo balimenyamwo tsinyanga tsiosi. Ne ako ni amangu khu Nyasaye
4|170|Enywe Abandu, toto Omurumwa yamala okhubetsela, khubwatoto okhurula khu Nyasaye Omulesiwenyu, khomusuubilebulaba obulayi khwinywe, Nenimukhaya netoto nibia Nyasaye ebili mwikulu nende mushialo, Ne Nyasaye nomumanyi owamachesi muno
4|171|Enywe Abandu beshitabu, mulaburirisia eshichelo mudini yenyu tawe, ne mulaboola khu Nyasaye halali kobwatoto. Omubakhwa Isah Omwana wa Mariam ni Omurumwa wa Nyasaye ne (ni eshilonje shialongwa) Khulikhuwa lilie aliayayilila Mariam. Ne ni omwoyo okhurula khuye. Kho musuubile Nyasaye nende Abarumwa bebe. Ne 4. mulaboola bataru tawe, muleshe okhusuubila murio bulaba obulayi khwinywe. Toto Nyasaye ni Nyasaye mulala yenyene butswa. oluyali ni olulwe, mbu ali nende Omwana! Ni ebibie biosi bili mwikulu nende khushialo, Nyasaye ni Omulindi uyela
4|172|Isah (Omubakhwa) shalilola obuteshele mumwoyo okhuba Omusumba wa Nyasaye tawe, nohomba Abamalaika abasitibwa ahambi , ne shibalilola obuteshele mumwoyo okhuba Abasumba ba Nyasaye mana bafuure, alibakhung’aasia boosi ewuwe
4|173|Ne balia Abasuubila mana nibakhola ebikhole ebilayi, Yetsa okhubahelesia omurungo kwabu ne alibametela tsimbabaasi tsitsie. Ne balia balola obuteshele mana nibakhola obufuru, alibahelesia eshinyasio shiwumisinjia, ne shibalinyoola omwitsa nohomba omukhonyi yesi yesi tawe imbeli wa Nyasaye
4|174|Enywe Abandu, ebifune toto biboolele okhurula khu Nyasaye wenyu, ne khwabeshilia obulafu bulolekha
4|175|Ne balia abasuubila Mu Nyasaye mana nibatila obulayi, kho abo alibenjisia mutsimbabaasi tsitsie, ne alibalunjisia injila ingololofu
4|176|Ne bakhureebanga , Boola: “ Nyasaye abebaalilaanga shingala mukhola ni kali mbu Omundu afwile nabula Omwana, ne ali nende omukhana wabu, kho omukhana oyo alanyoola inusu yomwandu kwa aleshele. Ne Omundu oyo alachelama omwandu kwa mukhana wabu, omukhana wabu nabula omwana, Ne nibali abakhana babili betsa okhunyoola tsitsulutsi tsibili khu mwandu kwa aleshele. Ne nibali Abana babu abeshisatsa nende abeshikhasi, awo omusatsa alanyoola emikabo chabakhasi babili. Nyasaye abenosilinjia mulanyoola okhukora tawe ne Nyasaye ni Omumanyi wa buli eshindu
5|1|Enywe Abasuubila mukhole shinga mwalakana, musubulwa okhulia tsiosolo tsiebilenje bine halali tsilia etsia musomelungwa (tsiamwakanibwa). Ne shimuchamilwa okhuyima nimuli muhaji tawe. Toto Nyasaye abusinjia shinga yenya
5|2|Enywe Abasuubila mulafunaka oluyali lwe ebimanyisio bie idini ya Nyasaye tawe nohomba omwesi kwoluyali tawe, nohomba oluyali lwetsisolo tsiyilungwa Makka okhusinzwa, nohomba ebietsisolo etso tsirebungwakho biokhwechesia mbu tsistia Makka, nohomba oluyali lwabalia basuubilanga okhutsia khunzu yoluyali, okhukoonya tsimbabaasi tsia Nyasaye nende obuchami bubwe. Ne nimwakharula mu Hijja yenyu mana muyime(nimwenya). Ne okhusila Abandu shichila babekalila okhuula khumusikiti kwo luyali, khulabakhola okhuba abafuru tawe, ne khoonyane mubulayi nende okhuria Nyasaye, ne mulakhoonyana mutsimbi nende mubusuku tawe. Ne murie Nyasaye Toto Nyasaye ni omululu weshinyasio
5|3|Mwakanibwa okhulia Isolo ifwile nende amatsayi, nende inyama yeyimbitsi, nende shisinzilwe shilali okhubeela Nyasaye tawe, nende shifwile khulwokhwimika, nende shifwile khulwa okhupwa, nende shifwile khulwa okhukwa, nende shifwile khulwa okhufumurwa olwika , nende shieisolo yindi ilile shiafwa, halali nimunyoola okhushisinza nishishili okhufwa, ne khandi mukanibwa okhulia eshisinzilwe abakholelanga emilukhachilalichia Nyasaye. Neniamakayo khwinywe okhwenya okhumanya akefisile khunjila yobufumu. Etso tsioosi nitsimbii. Olwalelo abakhayi bafwa omwoyo mudini yenyu, kho mulabarie tawe, halali murie esie. Olwalelo emalile okhubakasilia idini yenyu nende okhubetsusilia tsimbabaasi tsianje, ne abachamile obusalamu okhuba idini yenyu. Ne ulia unichilisibwa (nende inzala,) obulali okhuhenga mumabii tawe, (nalia ebiakanibwa bino) abula obubii tawe Toto Nyasaye ni omunji wokhuleshela omunji wetsimbabaasi
5|4|Bakhurebanga mbu nishina shia bafuchililwa. Boola mbu bachamilwa buli bilia ebilayi, nende ebiamwechesia tsisolo okhuyima nende amayoni akayimilwe. Mubechesinjia aka Nyasaye yabechesia, kho lie ashiatsibatilile ne mushisomele elira lia Nyasaye. Ne murie Nyasaye toto Nyasaye ni Omwangu wokhubala
5|5|Olwalelo mufuchililwa ebilayi biosi. Ne ebiakhulia bia balia bahebwa eshitabu bifuchililwa khwinywe, ne ebilibwa bienyu bifuchililwa khubo. Ne mufuchililwa okhuteshia Abakhasi abalayi mubasuubili nende Abakhasi abalayi mubalia abahebwa eshitabu, nimwakhabahelesia omurungo kwabu, mwa boya ninabo nikka, obulakhola ninabo obwilasi nohomba okhubabikha tawe. Ne uloba okhusuubila toto oyo ebikhole bibie biakora naye mwikulu aliba mubandu abasikha
5|6|Enywe abasuubila, ni mwema khulwokhulaama, mwosie obweni bwenyu nende emikhono chienyu okhula mukhong’oosi, ne mubakhe emirwe chienyu ne mwosie ebilenje bienyu okhula khubiponge. Ne nimuli nende Janaba mwisinje. Ne nimuli abalwale nohomba nimuli khuluchendo nohomba mulala wenyu narula mucho, nohomba nimwinjilaane nabakhasi mana nimukhaya okhunyoola amaatsi, kho musubilile okhwikhoonyela liloba lilafu, mubakhe obweni bwenyu nende emikhono chienyu. Nyasaye shiyachama okhubara mubunyakhani tawe, halali yenya okhubatswenula nende okhubamalisilia tsimbabaasi tsitsie khwinywe kho munyoole okhupa orio
5|7|Ne yitsulile tsimbabaasi tsia Nyasaye khwinywe, nende indakano yiye yayalakana ninanyu. Olwa mwaboola mbu; “ khuwulile mana khuloondele, Ne murie Nyasaye, Toto Nyasaye yamanya muno akali mumioyo.”
5|8|Enywe abasuubila, betsenje abemeleli bobwatoto khulwa Nyasaye, murusinjie omuloli buling’anile. Ne akhusilana nende abandu khulabakhola mwakhaya okhubakholela obuleng’aafu tawe. Khole obuleng’aafu endio nibisitinjia omundu okhuria Nyasaye. Ne murie Nyasaye, Toto Nyasaye alinende abumanyi khu koosi kamukholanga
5|9|Nyasaye yalaka balia abasuubila mana nibakhola amalayi mbu balinyoola obulesheli nende omurungo omukhongo
5|10|Ne balia bakhaya mana nibayingana khubimanyisio biefu, abo nibo Abandu bomumulilo
5|11|Enywe abasuubila yitsulile tsimbabaasi tsia Nyasaye khwinywe, olwa Abandu basuubila okhuboosiakhwo emikhono chiabu, mana niyekalila emikhono chiabu okhuboolakhwo, Ne murie Nyasaye, ne abasuubili besiche Nyasaye butswa
5|12|Ne toto Nyasaye yakhola indache nende Abana ba Israil(abayahudi).Ne nikhubarera mubo abemilisi ekhumi nababili, Mana Nyasaye naboola; “Toto esie endi halala ninanyu, nimulaama mana murusie eshihanwa, mana nimusuubila Abarumwa banje nende okhubakhoonya, mana mwiwosie Nyasaye likofi lilayi, toto ndalabaleshela amabii kenyu ne nditsa akhubenjisia mumikunda chiburangamwo emialo hakari wachio,kho ulia ulakhaya mwinywe nikhumalile okhukhola indakano ino toto alaba akorere injila eya habwene.”
5|13|Mana khulwa – okhufunaka indache yabu, khwabatsuba mana nikhukhola emioyo chiabu okhuba emiumu (echilawulila amalayi) bakalukhaninjia amakhuwa habundu wako. Ne balekhanga ebuleka wabetsulisibwa. Ne olatsililila okhunyoola amakhuwa kobukalakala bwabu, halali batiti mubo. Mana baleshele ne olekhane ninabo. Toto Nyasaye yachama balia bakholanga amalayi
5|14|Nende balia baboola mbu; “efwe khuli -abanaswara-(abakiristo) “ khwakhola indakano ninabo, halali nibalekha ebuleka ikhongo khu kalia akabetsulisibwa, mana nikhura hakari wabu obusuku nende okhuyinana okhula inyanga yeyindukho. Ne Nyasaye alibaboolela akabakholanga
5|15|Enywe Abandu beshitabu, Omurumwa wefu yamala okhubetsela owubebaalilanga amanji akamwali nimwakafisa mushitabu, ne abaleshela amanji. Toto bumalile okhubeetsela obulafu okhurula khu Nyasaye nende eshitabu shinoosinjia mubwang’ang’u
5|16|Nyasaye Alunjisinjiakhwo balia baloondanga obuchami bubwe khu tsinjila tsiomulembe, ne barusinjia mushiilima okhubayila mubulafu khubunyali bubwe, ne abalunjisia khunjila ingololofu
5|17|Toto bamala okhukhaya balia baboola mbu: “Toto Nyasaye ni omubashe Isah Omwana wa Mariam,” Boola mbu; “niwina uliba nende shiosi shiosi imbeli wa Nyasaye niyenya okhusishia Omubashe Omwana wa Mariam nende nyinamwana nende biosi bili khushialo?” Ne obwami bwomwikulu nende khushialo nende ebili hakari wabio , nibwa Nyasaye, aloonganga shiayenya, ne Nyasaye ni omunyali wa bulu eshindu
5|18|Ne abayahudi nende abakiristo baboola mbu; “efwe khuli Abana ba Nyasaye nende abahelwa bebe” Boola mbu “Ne shichila shina nabahelesinjia eshinyasio khulwetsimbii tsienyu?. Halali enywe mulisa Abandu mubayaloonga, Aleshela owayenya ne ahelesia eshinyasio wayenya. Ne ni bwa Nyasaye obwami bwomwikulu nende khushialo nende bili hakari wabio. Ne amakalushilo ni ewuwe butswa
5|19|Enywe Abandu beshitabu, toto Omurumwa wefu yamala okhubeetsela, abeenosilie ebise biabarumwa bandi bawumao, muletsa okhuboola mbu; “Omwikanyilisi nohomba omubooli wamacheni amalayi shiyakhwitsila tawe” Toto yabetsela omulachilisi wamalayi omwikanjilisi, ne Nyasaye ni Omunyali wabuli eshindu
5|20|Ne olwa Musa yaboolela Abandu bebe mbu; “ Enywe Abandu banje yitsulile tsimbabaasi tsia Nyasaye khwinywe, olwa yakhola Abarumwa mwinywe, nenabakhola abaami, mana nabahelesia akayalahesesiakhwo yesiyesi khushialo tawe
5|21|Enywe Abandu banje, injile khushialo sholuyali eshia Nyasaye yabalachila, ne mulakalukha inyuma tawe, mwaba abokhusikha
5|22|Baboola mbu; “Ewe Musa, eyo Abandu baliyo abamakhakha, Ne efwe shikhulenjilayo tawe okhuula baruleyo, nibarulayo toto efwe khulenjilayo
5|23|Abandu babili mubalia abaria tsimbabaasi tsia Nyasaye khubo baboola mbu; “Mubenjilile mumuliango kuno, nimumala okhubenjilila awo toto enywe mulabashila, Ne mwisike Nyasaye toto nimuli Abasuubili.”
5|24|Baboola; “Ewe Musa, efwe shikhulenjilamwo tawe nibashilimwo, kho tsia nende Nyasaye wuwo(mulwane) Mukhupane, efwe khuli hano khwikhaale.”
5|25|Musa naboola mbu; “Nyasaye wanje esie embula obunyali halali esie omwene nende omusiani wefu, kho kabukhasia hakari wefu nende Abandu ababii
5|26|Kho Nyasaye naboola mbu; “Mana bekalilwe omukunda oko khulwe emika amakhumi kane. Balayiyayiya eno nende eyi khushialo, Kho alabeelela shichila Abandu abamabii tawe.”
5|27|Ne basoomele amakhuwa aka Abaana ba Adam khubwatoto. Olwa bahinia eshihanwa nishifuchililwa shia mulala wabu, ne shiowundi nishilafuchililwa tawe. Yaboola mbu; “Nditsa okhwira” Namukalusia mbu “Nyasaye afuchililanga abamuritsanga”
5|28|“Niwitsa okhundakhwo omukhonokwo mbu unzira, esie shindalakhurakhwo omukhono kwanje okhukhwira tawe, esie eritsanga Nyasaye, Omulesi webindu biosi
5|29|Esie ndenya ochinge tsimbi tsianje nende tsimbi tsitsio, ne khulwa ako obe mubandu bomumulilo. Ne oko niko omurungo kwa Abandu abamabii
5|30|Mana omwoyo kukwe nikumuyila okhwira omusiani wabu, mana namwira, mana naba mubandu bokhusikha
5|31|Awo Nyasaye narera likhokho, nilichaka okhukwota mwiloba kholimwechesie shinga ayabila omulambo kwomusiani wabu. Naboola mbu “abayie! Akhayilwe okhuba shinga likhokho lino, ndafunikha(ndayabila) omulambo kwomwana wafu” mana naba mubandu bokhwiyitsulisia
5|32|Eshichila ako, nikhuhandichila Abana ba Israil mbu, “ulia ulera Omundu- eshikhaya Omundu oyo nalerere Omundu tawe-, nohomba okhukhola obutobela khushialo, alaba shinga wirire Abandu boosi, ne ulia wonokosia Omundu alishinga uwonokosiye Abandu boosi. Ne toto Abarumwa befu babeetsela nende ebifune bili habulafu. Mana abanji mubo imbeli wakano nibaba abeyisasia
5|33|Kho omurungo kwa balia bakhupananga nende Nyasaye nende Omurumwa wuwe, nende okhukhola obubii khushialo, ni okhwirwa nohomba okhubambwa nohomba okhutetwa emikhono chiabu nende ebilenje buchikha, nohomba balondwe mushialo esho. Esho ni eshinyasio shiabu khushialo ne mwikulu balinyoola eshinyasio eshikhongo
5|34|Halali balia betsa okhusaba eshileshelo nimushili okhubatila. Ne manye mbu Nyasaye ni Omunji wobulesheli nende Omunji wetsimbabaasi
5|35|Enywe abasuubila, Murie Nyasaye ne mukonye injila yokhumuulilakhwo, ne mulwane shichila idini yiyie khomunyoole okhubura
5|36|Toto balia bakhaya, babetsanga nende bili mushialo biosi nende ebindi shingabirio kho barusie, kho bakhaya okhunyoola eshinyasio inyanga yeyindukho shibakhachamilwe tawe, ne balinyoola eshinyasio shiwumisinjia
5|37|Balienya okhurula mumulilo, halali shibalirulamwo tawe, ne baliba neshinyasio shie tsinyanga tsiosi
5|38|Ne Omwifi Omusatsa nende Omwifi Omukhasi mtete imikhono chiabu, omurungo kwa kalia kabakhola, esho nisho eshinyasio shirula khu Nyasaye, ne Nyasaye ni Owamani Owamachesi muno
5|39|Kho ulia usaba eshileshelo namalile okhwonoona khukhwe mana nakaasa, Toto Nyasaye alamuleshela, toto Nyasaye ni omulesheli owetsimbambaasi muno
5|40|Koo, shomanyile mbu toto Nyasaye ali nende obwaami bwomwikulu nende khushialo ahelesinjia eshinyasio owayenya, ne aleshelanga owayenya. Ne Nyasaye ni Omunyali wabuli eshindu
5|41|Ewe Omurumwa, balakhuyiendia balia belushilanga obukhayi, mubalia baboolanga nende eminwa chiabu mbu; “khusuubile” ne emioyo chiabu nichishili okhusuubila. Nende mubayahudi betsanga okhuwulilisia akoboola, khobaboole obubeyi, abetsanga okhukhuwulilisia khulwa okhuusilia Abandu bandi balanyala okhuulila. Bakalukhaninjia amakhuwa okhurula habundu wako. Baboolanga mbu; “nimulahebwa kano mukatiile, ne nimuhebwa mwichunge. Ne owa Nyasaye yenyela amatemo shiwakhanyala okhumuwa shiosishiso imbeli wa Nyasaye tawe. Abo nibo ba Nyasaye alenya okhwosia emioyo chiabu tawe. Bali nende eshinyasio khushialo, ne mwikulu baliba nende eshinyasio eshikhongo
5|42|Abawulilisinjia obubeyi, abalitsianga ebiakanibwa, mana nibakhwitsila, babusilie hakari wabu nohomba olekhane ninabo, Ne nolekhana ninabo, bo shibalakhukhola shiosishiosi tawe. Ne Nobabusilia, babusilie khubuleng’aafu. Toto Nyasaye yachama Abandu abaleng’aafu
5|43|Ne bakhukholanga barie ewe okhuba ubabusilia, nabo bali nende Itaurati, Ilimwo amalako ka Nyasaye. Mana bakalukhananga imbeli wako. Ne abo shibali bokhusuubila tawe
5|44|Toto khweshia Itaurati ilimwo obulunjifu nende obulafu, Eya Abarumwa babusilinjakhwo balia abasuubila, Abayahudi, nende Abasirasoti nende Abasomi ne eshichila benyekha okhuliinda eshitabu shia Nyasaye. Mana nibaba abaloli khu shio. Kho mularia Abandu tawe, halali murie esie. Ne mulakalukhania tsinyaali tsianje khu bukusi obutiti tawe. Ne balia balabusinjia okhwikhoonyela aka Nyasaye yeshia tawe, abo nibo Abakhayi
5|45|Ne omo khwabahandichila mbu, Omundu khu mundu, imoni khu imoni, eliulu khuliulu, eshirwi khushirwi, elino khulino, ne ulia uwumisia owashie akholelwe imoongo. (kisasi) Ne ulia uleshela shilaba eshihanwa khuye. Kho balia balabusinjia nende aka Nyasaye yeshia tawe abo nibo ababii
5|46|Mana nikhubalondiakhwo Isah Omwana wa Mariam okhutinyisia kalia kali inyuma wuwe, muTaurati, ne nikhumuhelesia Injili ilimwo obulunjifu nende obulafu ifuchilisaninjia nende akaliwo muTaurati, obulunjifu nende amachelo khubalia abaria Nyasaye
5|47|Ne Abandu beinjili babusie okhulondokhana nende ka Nyasaye yeshiamwo (muinjili). Ne balia balabusiinjia khuka Nyasaye yeshia, abo nibo Ababii
5|48|Ne khwakhwishilia eshitabu khubwatoto, shifuchilisania nende ebitabu biolinabio bieyinyuma, kho babusilie nende ka- Nyasaye yeshia ne olaloonda okhwenya khwabu tawe, nolekha abwatoto bwakhwitsila. Ne buli mwinywe khwabakholela amalako nende injila, Ne Nyasaye yenyanga yakhabakholele okhuba omukanda mulala, halali kho abateme khu kalia akabahelesiye, kho ranjilisie amalayi, Ewa Nyasaye ni amulikalukha mwesi, ne alibaboolela akamwakabukhanilangamwo
5|49|Ne obabusilie khuka- Nyasaye yeshia, ne olaloonda obwikombi bwabu tawe, Ne obe meso nabo, balakhukalukhania khu kalia ka Nyasaye yakhwishilia tawe, ne nibakhaya manya mbu Nyasaye yenya okhuboosilia eshinyasio khulwe tsimbii tsiabu tsindi, Ne toto Abandu abanji ni ababii
5|50|Koo benyanga akhubusilibwa khweshiilima? Ne niwina ubusinjia obulayi okhushila Nyasaye, khu Abandu bali nende obusuubili bwatoto
5|51|Enywe Abasuubili mulakhola Abayahudi nende Abakristo okhuba abetsa ( ba mbusia ngonie) tawe, abene khubene ni abetsa, ne ubakhola abetsa, oyo aba alininabo halala, Toto Nyasaye shalunjisinjia Abandu ababii tawe
5|52|Ne olalola balia bali nende obulwale mumioyo chiabu babelushilanga nibaboola mbu efwe khuritsanga okhunyoolwa nomubotokhano. Ne Nyasaye yetsa okhurera obufunguli nohomba likhuwa okhurula ewuwe, ne batong’e nende akabafisa mumioyo chiabu nibeyitsulisia
5|53|Ne Abasuubili baliboola mbu; “Koo bano shinibo betsuba khulira lia Nyasaye, ebitsubo biabu ebiamani, mbu bo balininanyu halala?” Ebikhole biabu biabiyibwa mana nibaba mubandu abasikha
5|54|Enywe abasuubila, owulalekha mwinywe idini yiyie, ahambi ano Nyasaye alarera Abandu balia abayachama nabo bamuchama, abehotselefu khubasuubili, abamani khubakhayi, balwananga khunjila ya Nyasaye shibaritsanga obutulani bwomutuli yesiyesi tawe, Etso nitsimbabaasi tsia Nyasaye, ahelesinjia owayenya, ne Nyasaye ni Omubangufu Omumanyi muno
5|55|Toto omulina wenyu (wambusia ngonie) ni Nyasaye; nende Omurumwa wuwe, nende Abasuubila balumililanga okhuswalia, ne barusinjia eshihanwa nabo beenamanga (nibarukuwa)
5|56|Ne ulakhola obulina (obwitsa) Nyasaye nende Omurumwa wuwe nende balia Abasuubila, Toto omukanda kwa Nyasaye niko kulashila
5|57|Enywe abasuubila, mulakhola abetsa balia abakholela eshicharo nende omubayo idini yenyu tawe, Mubalia bahebwa eshitabu imbeli wenyu nende Abakhayi, Ne Murie Nyasaye nimuli mbu mwasuubila
5|58|Ne nimulanga khu swala, bakhola eshicharonendeomubayo, Endionilwokhuba mbu ni Abandu balekhonyelanga obwongo tawe
5|59|Boola; “Enywe Abandu beshitabu, koo mukhulolanga nende tsimbi mbu khulwokhuba khwasubila Nyasaye nende kalia akakhweshilibwa nende kalia akeshibwa khale, ne abanji mwinywe muli ababii
5|60|Boola; Koo! Ebaboolelekhwo ulia uli nende omurungo omubii muno imbeli wa Nyasaye? Nibalia aba Nyasaye yalama mana nabasinyishila ne nakhola abandi mubo okhuba amashene nende tsimbiitsi, mana nibalaama shetani, Abo nibo baliba nende habundu abii nenibo abakora muno khu injila yatoto
5|61|Ne nibabetsela(abeshikhabili) baboola mbu khwasuubila, ne nibali mbu babetsele nende obukhayi bwabu, ne barulile ninabo. Ne Nyasaye amanyile koosi akabafisanga
5|62|Ne Olalola abanji mubo belushilanga(okhukhola) tsimbii nende obusuku nende okhulia khwabu ebiakanwa, Toto ni amabii muno akabakholanga ako
5|63|Shichila shina Abasomesia babu nende abasomi babu shibabakaninjiakhwo amakhuwa kabu ketsimbii nende okhulia khwabu ebiakanwa? Toto ni amabii muno akabakholanga ako
5|64|Ne Abayahudi baboola mbu “omukhono kwa Nyasaye kwefumba” Emikhono chiabu nicho chiefumba. Ne batsubwa shichila akababoola ako. Halali emikhono chia Nyasaye nemifumbule, arusiinjia shingala yenya. Ne toto kalia akeshibwa khwiwe okhurula khu Nyasaye wuwo kalametela abanji mubo obusuku nende obukhayi. Ne khwabarereraho obusuku nende isila hakari wabu okhula inyanga yeyindukho. Buli nibahafia omulilo kweliyie Nyasaye akusuminjia. Ne bakholanga eshinani okhurera obutobela nende isasia khushialo, Ne Nyasaye shiyachama Abandu abasasinjia tawe
5|65|Abandu beshitabu basuubilanga mana baria Nyasaye, khwakhabaleshele tsimbii tsiabu, Ne khwakhabenjisiye mumikunda chilimwo obwokholo
5|66|Ne toto bemiinjia Itaurati nende Injili nende akeshibwa khubo okhurula khu Nyasaye wabu, bakhalile okhurula hekulu wabu nende hasi wamakulu kabu. Ne baliwo mubo batilanga injila indayi. Halali abanji mubo akabakholanga ni amabii muno
5|67|Ewe Omurumwa, yusia akaweshilibwa okhurula khu Nyasaye wuwo, Ne nolakhola tawe olaba oshili okhusia oburume bubwe. Ne Nyasaye alakhulinda nende (Obusuku- bwa) Abandu. Toto Nyasaye shalunjisinjia Abandu abakhayi tawe
5|68|Boola; Enywe Abandu beshitabu, shimuli khushiosi shiosi tawe okhuula mwemie, Itaurati nende Injili, nende kano akeshibwa khwinywe okhurula khu Nyasaye wenyu. Ne toto kalia akeshibwa khwiwe okhurula khu Nyasaye wuwo, kalametela abanji mubo abulobi nende obukhayi. Kho olabeelele okhurulana nende Abandu abakhayi tawe
5|69|Toto balia basuubila nende Abayahudi nende masabii (abalaami betsinginingini) nende Abakiristo, abasuubila Nyasaye nende Inyanga yeyindukho mana nibakhola ebikhole ebilayi, shibaliba nende oburi nohomba shibalibeelela tawe
5|70|Toto khwabukula indache nende Abana ba Israili, mana nikhubarumila Abarumwa, Buli shinga Omurumwa yabetselaanga nende akemioyo chiabu chilenya tawe, omukanda mubo kwabakhola okhuba ababeyi ne omukanda kundi kwabeeranga
5|71|Nebaparanga mbu amatemo shikalirulila tawe, mana nibawofula nibeekala amarwi mana Nyasaye nabaleshela. Mana Khandi nibawofula nibekala amarwi abanji mubo, ne Nyasaye alolanga kabakholanga
5|72|Toto bamala okhukora mubukhayi balia ababoola mbu Isah- omubakhwa Omwana wa Mariam ni Nyasaye. Omubakhwa yaboola mbu; ‘‘Enywe Abana ba Israili mulaame Nyasaye Omulesi wanje nende Omulesi wenyu, Toto ulia otsokaasia Nyasaye, yamala okhwimwa mwikulu ne eshimenyo shiaye ni mumulilo, ne ababii shibalinyoola ubakhoonya tawe.’’
5|73|Toto bamala okhukhaya balia baboola mbu; ‘‘Nyasaye ni mulala mubataru,’’ Ne abulao Nyasaye halali Nyasaye mulala. Ne nibalalekha akababoolanga ako tawe, toto balinyoola eshinyasio eshikhongo
5|74|Ne shibakhakalushile Nyasaye bamusaba obulesheli ne Nyasaye ni Omunji wobulesheli Omunji wetsimbabaasi
5|75|Ne Shiyali Omubakhwa Omwana wa Mariam halali Omurumwa butswa , bamala okhubura imbeli wuwe Abarumwa, ne mama wuwe ni owatoto, balitsanga ebilibwa , lola shingala khubeebalilanga tsinyaali, mana henga shingala bakalukhaninjia. (okhuloba obwatoto)
5|76|Boola; “Mulamanga abalali Nyasaye abubula okhubakhola shiosi shiosi noho okhubakhoonya tawe, Ne Nyasaye ni Omuwulili Omumanyi muno
5|77|Boola; “enywe Abandu beshitabu, mulaburirisia eshichelo mudini yenyu nibulali obwatoto tawe, ne mulaloonda obwikombi bwabandu tawe, balia bamala okhukora okhurula khale, mana nibakosia abanji ne nibakora okhurula khunjila eya toto.”
5|78|Batsubwa balia abakhaya mubana ba Israil khululimi lwa Dawood nende lwa Isah Omwana wa Mariam, endio nilwokhuba mbu baloba ne mbubaburirisinjia eshichelo
5|79|Shibakananinjia amakhuwa amabii kabakholanga tawe. Ni obubii bufwana burie khukabakholanga kano
5|80|Alabalola abanji mubo (abayahudi) bakholanga obwitsa nende abakhayi (beshiarabu). Ne amabii muno akabaranjilisilia emioyo chiabu. Toto Nyasaye yabasinyishila, ne baliba mushinyasio tsinyanga tsiosi
5|81|Ne basuubilanga Nyasaye nende Omurumwa nende akeshibwa khuye, shi bakhabakholele abo okhuba abetsa tawe, Habula abanji mubo ni ababii
5|82|olanyoola Abasuku abakhongo muno khubalia abasuubila ni Abayahudi nende balia abatsokaasi. Ne toto olanyoola balia bali ahambi nende abasuubila ni balia baboolanga mbu “efwe khuli abakiristo” endio nilwokhuba mbu mubo balimwo Abasomi nende abaria Nyasaye ne mbu bo shibelolanga tawe
5|83|Ne nibawulila akeshibwa khumurumwa, olalola tsimoni tsiabu nitsipupuchila amasika, shichila obwatoto obwabawulile. Baboolanga mbu; “Nyasaye wefu, khusuubile kho khuhandike halala nende abaloli. (bobwatoto buno)
5|84|Ne khuli khurie akhulasuubila Nyasaye, nende akakhwitsila mubwatoto, ne khusuubilanga mbu Nyasaye wefu alakhwinjisia mwikulu halala nende Abandu abalayi
5|85|Kho Nyasaye alibarunga khukalia akababoola emikunda echemialo chiburanga hakari wachio , omo balikhalamwo tsinyanga tsiosi. Ne oko niko omurungo okwa balia bakholanga amalayi
5|86|Nebalia abakhaya mana nibayingana khutsinyaali tsiefu, abo nibo Abandu bomumulilo
5|87|Enywe abasuubila, mulabikalila ebilayi ebia Nyasaye yabafuchilila tawe, ne mularuuma olwakho tawe, toto Nyasaye shiyachama Abandu barumanga olwakho tawe
5|88|Ne lie khubilia bia Nyasaye wenyu abakabiile ebiafuchililwa, ebilayi, ne murie Nyasaye awa enywe musuubilanga
5|89|Nyasaye shababukulilanga khubitsubo bienyu biobusilu tawe, halali alabatila khubitsubo ebia mwetsuba abia mwechomela obulayi, Kho omurungo kwe shitsubo esho, ni okhulisia Abamanani ekhumi, khubiakhulia bia mulisinjia Abandu benyu nohomba okhubafwala, nohomba okhulekha Omurumwa; Ne ulia ulanyoola ako tawe, afunge tsinyanga tsitaru. Kuno niko omurungo kwebitsubo bienyu ni mwitsuba. Ne mulinde ebitsubo bienyu. Endio nilwa Nyasaye abenoosilinjia tsinyaali tsitsie kho munyoole okhupa orio
5|90|Enywe abasuubila toto obumesi nende isimbi, nende okhulaama ulali Nyasaye 5. nende	okhulinga	khwobulakusi,	ni eshifwolo, nemilimo cha shetani, kho mube ehale ninacho, kho munyoole okhubura
5|91|Toto shetani yenya okhubarerera obusuku nende obusilani hakari wenyu shichila obumesi nende isimbi ne yenya okhubekalila okhwitsulila Nyasaye nende okhulaama. kho koo enywe mwitsa okhukalekha
5|92|Ne muwulile Nyasaye ne muwulile Omurumwa ne mube meso, ne nimukhaya manye mbu Omurumwa akeke ni okhuusia bustwa oburumwa buli habulafu
5|93|Shinobubii khubalia abasuubila mana nibakhola amalayi, khubilia ebiabalia, nibaria Nyasaye nibasuubila mana nibakhola amalayi, mana nibaria Nyasaye, mana khandi nibasuubila, mana nibaria Nyasaye mana nibakhola amalayi, Ne Nyasaye yayanza abakholi abamalayi
5|94|Enywe abasuubila Nyasaye alabatema nende tsisolo tsindi tsiokhuyimwa, etsie emikhono chienyu nende amafumo kenyu kolangakhwo, kho Nyasaye yechesie mbu niwina owamuria kata nalamulolanga. Kho ulia ularuma eshichelo khu kamuboolelwa kano, alanyoola eshinyasio shiwumisinjia
5|95|Enywe abasuubila muleera ebiyimwa nimuli muharam (muhija nohomba umra) tawe. Ne ulia ulera katong’ane omurungo kwe kulaba okhusinza shinga eshayera esho, mutsisolo tsirukungwa shingala balabusia abaleng’aafu babili mwinywe, isolo eyo iyilwa khu kaaba, (asinze eyo mana ikabilwe abatakha). Nohomba arusie omurungo kwo khulisia abamanani, Nohomba afunge, kho apile obubii bwelikhuwa elo. Nyasaye yamala okhuleshela akabura, Halali ulakalushila Nyasaye alamuwa eshinyasio, Ne Nyasaye niye owa amani owuhananga eshinyasio
5|96|Ne mwafuchililwa ebiyimo bwo munyanza ebiakhulia biayo nibo omwikhoyo kwenyu, nende abali khuluchendo. Ne mukanibwa ebiyimo biokhulukongo ngala mulaba muhaji noho mu-umra. Ne murie Nyasaye, ulia owa mulikhung’asibwa ewuwe
5|97|Nyasaye yakhola Al-kaaba inzu yoluyali okhuba eshiemelelo khubulamu bwa Abandu, nende emiesi echioluyali, nende okhuyila emiruko Makka (khulwokhusinzwa) nende okhuiboya ebiuma, koosi ako ni khulwa okhukasia obulamu bwa Abandu. Endio khomumanye mbu toto Nyasaye yamanya kali mwikulu nende mushialo, ne toto Nyasaye khubuli eshindu ni Omumanyi muno
5|98|Manye mbu toto Nyasaye ni Omululu weshinyasio, Ne toto Nyasaye ni Omunji wobulesheli owestimbabaasi
5|99|Ne shikali khumurumwa tawe halali okhusia butswa, Ne Nyasaye amanyile kamuretsangahabulafunendeakamufisanga
5|100|Boola; shibali nashilala ebibii nende abalayi tawe, kata obunji bwebibii nibuchamisia kho murie Nyasaye enywe abamachesi, khomunyoole okhubura
5|101|Enywe abasuubila mulareeba amakhuwa akamwitsa okhuboolelwa kalabasinyisia. Ne nimulakareba Ikurani nishili niyikhanga mwitsa okhwinosibwa. Nyasaye alesheele ako. Nyasaye ni Omunji wobulesheli Omwihotselefu muno
5|102|Abandu baliho enywe nimushili bareeba mana nibaba abokhukakhaya
5|103|Nyasaye shiyarakho amakanio kosi kosi khu Bahira(ingamia itetungwa eshirwi niyibule abana barano wokhumwisho abe weshisatsa.) nohomba saiba(ingamia iyebungwa	abanyasaye	omundu nahonokoshe mumatinyu) nohomba wasila( ingamia ihebungwa abanyasaye omundu niyibule omwana wa ambeli weshikhasi nende ulondakho weshikhasi) 5. nohomba hami ( ni ingamia isatsia ilaninumgwakho tawe nikali mbu yilusiye omwana wo omwana wayio), halali abakhayi bachishilanga Nyasaye obubeyi, ne abanji mubo shibekhonyelanga obwongo tawe
5|104|Ne nibaboolelwa mbu itse khu mabusio kwa Nyasaye nende Omurumwa wuwe ni baboola mbu; “kakhuyela kalia aka khwanyoola nako bapapa befu;” koo kata nikali mbu basaabwe nibalali bamanya shiosi shiosi tawe ne nibalali balunjikha tawe. (balabalonda butswa)
5|105|Enywe abasuubila, mwiliinde abene, Abakori balabawumisia tawe nimumalile okhulunjikha. Ewa Nyasaye ni amulikalukha mwesi, ne alibaboolela akamwakholanga
5|106|Enywe abasuubila, mureo abaloli babili abaleng’afu mwinywe ebise biokhulaka lifwa niliulila mulala wenyu. Nende abandi balali mwinywe tawe; Olwa muba nimuli khuluchendo, mana amasila kelifwa nikaboolela. Mulabemia babili abo iswala niyakhawa, mana betsube mulira lia Nyasaye nimuba nimuli nende inganakani- (khu bulaame obo) “shikhubukulekhwo shiosi shiosi tawe, kata nali Omundu wefu, ne shikhulafisa obuloli bwa Nyasaye tawe, toto nikhukhola khurio khulaba mubandu abamabii
5|107|Ne nimumanya mbu babili abo baboolele obubeyi, babili bandi mubalia abaliwo omufu nalaamanga, baleema mana bestube khulira lia Nyasaye mana boboole mbu; “obuloli bwefu nibwahabwene okhushila obuloli bwabu, ne efwe shikhukholele obubii tawe, nikali kario khulaba mubandu ababii
5|108|Kalabakhola bokhurusia obuloli obwatoto nohomba kalabakhola barie ebitsubo okhurerwa, nibakhamala okhwitsuba khwabu, ne murie Nyasaye nemuwulile, Ne Nyasaye shalunjisinjia abakhayi abalobi tawe
5|109|Etsulile inyangaya Nyasayealikhung’asia Abarumwa, mana ababoolele mbu; “Nishina shiabamukalusia?” Abarumwa baliboola mbu; “khubula obumanyi – Toto ewe newe wamanya amakhuwa kefisile”
5|110|Ne olwa Nyasaye aliboola mbu “Ewe Isah omwana wa Mariam, istulila tsimbabaasi tsianje khwiwe, nende khu mamawuwo, olwa ndakhukhonya nende roho omulafu, nosunga nende Abandu noshili omwana omutoro, nende mubukofu, ne yitsulila olwa ndakhwechesia okhuhandika mana nekhwa amachesi nende Itaurati nende Injili, Ne itsulila olwa walonga khuliloba amayoni mana nikaba amayoni khumunwa kwanje, Ne olwa wahonia abawofu nende abanachele khumunwa kwanje, ne olwa walamusia abafu khumunwa kwanje, Ne olwa ndakhwikalila Abana ba Israili(okhukhukhola amabii) Olwa wabeetsela nende ebifune biahabwene, Balia abakhayi mubo nibaboola mbu; “Buno ni obulosi obwahabulafu”
5|111|Ne olwa ndafumbulila abechi bo mbu; “Musuubile esie nende Omurumwa wanje uno, Isah” Mana nibaboola mbu; “Khusuubile ne obe omuloli mbu efwe khuli abehotselefu.”
5|112|Ne abechibo baboola mbu; “Ewe Isah omwana wa Mariam, Nyasaye wuwo anyala okhwishilia eshiakhulia okhurula mwikulu? Isah naboola mbu; “Murie Nyasaye nimuli Abasubili batoto.”
5|113|Baboola mbu; Khwenya okhuliakhwo khushio, kho emioyo chiefu chihotselesie nekhumanye mbu okhuboolele okatoto mana khube mubalia abaloli
5|114|Isah Omwana wa Mariam naboola; “Ewe Nyasaye omulesi wefu, khwishilie eshiakhulia okhurula mwikulu, kho kube omwikhoyo, khubokhuranga	nende khubeinyuma, nende eshimanyisio okhurula khiwe, ne okhuwelesie omukabo ne ewe newe omukabi omulayi muno
5|115|Nyasaye naboola; “ Esie nditsa okhubeshilia , ne owulakhaya niyakhalola kano, nditsa okhumuhelesia eshinyasio shieshili okhuhelesiakhwo yesiyesi khushialo
5|116|Ne olwa Nyasaye yaboola mbu; “Ewe Isah Omwana wa Mariam newe waboolela Abandu mbu bakhukhole ewe nende mamawuwo Nyasaye babili owulali Nyasaye? Isahnaboola;“Oluyalinolulwo, watswenukha okhutsokaasibwa nende shiosi shiosi. Shikakhoyeela esie okhuboola lilali liatoto tawe, Nendi mbu ndaboola wakhamanyile, wamanya kali mushilifu shianje, nasi shemanyile kali mushilifu shishio tawe, Toto newe umanyanga amakhuwa kefisile
5|117|“Shindababoolela liosiliosi tawe halali kalia kawaruma” Mulaame Nyasaye, Omulesi wanje nende Omulesi wenyu” Ne ndali omuloli wabu olwandali mubo, ne olwa wamalisilia ebise bianje, ewe noba omulindi wabu, nawe oli Omuloli wabuli eshindu
5|118|“Nekali mbu witsa okhubawa eshinyasio ni Abandu bao, ne nobaleshela, toto ewe newe Owamani Owamachesi muno
5|119|Nyasaye aliboola mbu; “Ino niyo inyanga eya baboolanga obwatoto balikhoonywa nende abwatoto bwabu; Baliba nende emikunda chiburangamwo emialo, balimenyamwo tsinyanga tsiosi, Nyasaye ababeelele tsimbabaasi, nabo bamuchamile, okho nikho okhubura okhukhongo
5|120|Ni obwa Nyasaye obwami bwo mwikulu nende khushialo, nende bilimwo, naye ni Omunyali wa buli eshindu
6|1|Oluyali lwoosi nilwa Nyasaye owalonga likulu nende eshialo, mana nakasia eshilima nende obulafu. Mana abakhaya Nyasaye wabu baleng’aasinjia (owulali Nyasaye tawe)
6|2|Ye niye owabalonga okhurula khwiloba, mana naraho ebise,(bie okhufwa khwa buli eshilonje). Ebise ebo biayaraho ye ni umanyile. Mana khandi enywe halala nende kano kosi mukholanga obukanakani
6|3|Ye niye Nyasaye owuli mwikulu nende mushialo, yamanya akomukari kenyu nende akelwanyi wenyu, ne amanyile akamukhabanga
6|4|Ne eshifune shiosi shiosi shishibetselanga okhurula khu Nyasaye Omulesi wabu halali okhula bo bashikhaye
6|5|Bamala okhuloba obwatoto olwa bwabetsela, balinyoola amakhuwa kalia akabakholelanga omubayo
6|6|Shibalolangakhwo emikanda chinga echakhwasishia imbeli wabu, achakhwali khwachikasia khushialo okhushila shingala khwabakasia enywe, khwabeshilia ifula yokhutsililila, mana nikhukhola emialo okhubura hasi wabu, mana nikhubasishia khutsimbi tsiabu, ne nikhurera mushilenje shiabu Abandu bandi
6|7|Ne khukhwishilinjia amahandiko khulukaratasi, mana bakatila mumikhono chiabu, toto balia abakhaya bakhaboolele mbu; “kano shini shiosi shiosi tawe halali ni obulosi buli habulafu.”
6|8|Ne baboolanga mbu; “shichila shina naleshilibwa Malaika?” Ne khwishinjia malaika-(mana	bakhaya)	toto ukhusikha khwabu khwakhabusibwe, ne shibakhahelesibwe ebise tawe
6|9|Ne khumukholanga (ye Omurumwa) okhuba Malaika, khwakhamukholele okhuba shinga Omundu, ne khwakhabakanakaniliye shingala kano kabakanakaninjia
6|10|Netoto Abarumwa bali imbeli wuwo bakholelwa eshienyameno, mana nikabotokhana balia abakhola omubayo mubo kalia akabakholelanga eshienyameno
6|11|Boola mbu ; “chende khushialo mana mulole indukho yabandu abayingani- yali irie?”
6|12|Boola; “Nebiawina ebili mwikulu nende khushialo? Boola; “Ni bia Nyasaye” Yelachilisia Omwene okhubakholela tsimbabaasi, alibakhung’asia toto bwene inyanga yeyindukho, inyanga ibula obukanakani tawe, ne balia abasishia emioyo chiabu shibasuubilanga tawe
6|13|Ne ebibie biosi ebiyenzelanga eshilo nende eshitere, naye niye umuwulili, omumanyi muno
6|14|Boola; “Ekhole owulali Nyasaye okhuba Nyasaye, Omulonji welikulu nende eshialo, naye alisinjia shalisibungwa tawe, Boola mbu; “ Toto esie enomesibwe okhuba wokhuranga khubalia abasuubila, ne nembilwa mbu; “Olaba kata hatiti mubalia abatsokasinjia Nyasaye tawe.”
6|15|Boola; “Esie eritsanga eshinyasio shieyinyanga ikhongo, nikali mbu eloba Nyasaye wanje.”
6|16|Ne ulia ulirebwa indulo khushinyasio esho aliba ahelesibwe tsimbabaasi, ne okho nikho okhubura okhukhongo
6|17|Ne Nyasaye nakhutila khububii abulao yesi yesi unyala okhuhonokosia tawe owulali ye, ne nakhutila khubulayi – (abulaho ukhuyiniakhwo owulali ye.) Naye ni Omunyali wabuli eshindu
6|18|Naye niye Omushili (yaruka) Abandu bebe, naye niye Owamachesi owuli nende amakhuwa koosi
6|19|Boola; okhubareba – “Nishindu shina, eshiobuloli bwashio ni obukali muno? Mana oboole; “Nyasaye – niye Omuloli wa hakari wefu ninanyu. Ne Ikurani ino yafumbulilwa esie kho ebekanyilisilie khuyo nende buli yesi owa yololela. Koo toto enywe muchamanga mbu baliho abanyasaye bandi halala nende Nyasaye?” Boola “Esie shenjama endio tawe” Boola; -khandi “Ye ni Nyasaye mulala butswa. Ne esie endi ehale muno nende ako akamutsokasinjia.”
6|20|Balia abakhwahelesia eshitabu bamanya kano shingala bamanya Abana babu. Ne balia abereetsanga mukhusikha, nibalia abalasuubilanga tawe
6|21|Ne niwina omubii muno oyo okhushila ulia uchishilanga Nyasaye obubeyi, nohomba ulia uchayanga ebifune bibie? Toto Abandu ababii shibalibura tawe
6|22|Ne inyanga yakhulibabuusia boosi mana khubaboolele balia abatsokasia mbu “Bali hena abamwatsokasinjia benyu abamwelayilanga?”
6|23|Ne shibalibula eliokhuboola tawe, mbu; “Toto Nyasaye wefu omulesi efwe shikhwali abatsokaasi tawe.”
6|24|Henga shingala baboolanga obubeyi khubo abeene, nikabakora	kalia akabachikhanga
6|25|Ne bali mubo balia abakhuwulilisinjia, ne khwara ishikalilo mumioyo chiabu balamanya tawe, ne bali nende iwula mumarwi kabu. Ne nibalola buli ebimanyisio biefu shibabisubilanga tawe. Ne nibakhwitsila khulwa okhuyingasia, abakhayi baboolanga mbu; “Kano shini eshindu tawe, atsikhali butswa tsingano tsia khale.”
6|26|Bakaaninjia Abandu okhuloonda kano, neboosi beretsanga ehale ninako, nabo shibasasinjia tawe halali emioyo chiabu abeene, nabo shibamanyile tawe
6|27|Ne abalolanga (inyanga yeyindukho) olwabaliemibwa khumulilo, olwabaliboola mbu ; “abayie khukalusibungwa khushialo, shikhwakhayingasiye ebimanyisio bia Nyasaye wefu tawe, ne khwakhabele mubalia abasuubila.”
6|28|Kamalile okhubaloleshela kalia akabafisanga khale, Ne bakalusibungwa bakhakalushile butswa okhukhola kalia akabakaanibwa, netoto bwene abo ni ababeyi butswa
6|29|Nebaboola mbu; “Bubulao obulamu bundi halali obulamu bwefu bwokhushialo khuno, ne efwe shikhulilamusibwa tawe.”
6|30|Ne olibalola inyanga yeyindukho, olwa baliemibwa imbeli wa Nyasaye wabu, mana baboolelwe mbu; “koo shini katoto kano? Nabobaliboolambu:“shichilashi, khwitsuba khulira lia Nyasaye wefu,(ni obwatoto).” Nyasaye Aliboola mbu; “kholaano pile eshinyasio shichila okhuyingana khwenyu khwamwayingananga.”
6|31|Toto bamala okhusikha balia abakhaya mbu okhubukanana nende Nyasaye khubulao, okhuula shinga liabetsela lifwa mapwoka, mana nibaboola mbu; “oh manyanga khukalia	aka khwalabukulilamwo oluchendo”. Ne balichinga emisiko chiabu khumikongo chiabu. Koo, ni amabii muno akabachinganga
6|32|Ne obulamu bwokhushialo khuno shinishiosi shiosi tawe halali omubayo nende amakhuwa kabula mwo oluchendo. Ne inzu yo mwikulu ni indayi muno khubalia abaria Nyasaye, kho shimuparangakhwo tawe
6|33|Toto khumanyile mbu akababoolanga kakhwetsanga	eshibeela,	abo shibayingasinjia ewe tawe, halali ababii abo bayingasinjia ebifune bia Nyasaye[. omwene alibarunga]
6|34|Ne toto Abarumwa be imbeli wuwo bayingasibwa mana ni befwila khukabayingasibwa, ne basinyisibwa okhula shinga obuhabini bwefu bwaboolela ne obulao ukalula amakhuwa ka Nyasaye, ne toto wamala okhunyoola amacheni akabarumwa
6|35|Ne nikali amakhongo khwiwe, okhwira ehale khwabu khuno kho noli nonyala okhukoonya injila ya hasi mwiloba nohomba ingasi wanina mwikulu okhubarerera amangalimwa, ne Nyasaye achamanga yakhabakhung’asiye khubulunjifu. Kho Olaba mubandu balamanyile tawe
6|36|Abafuchililanga nibalia abawulilanga, Ne nandawulila (abalawulilanga) Nyasaye alibalamusia, mana ewuwe nabalikalukha
6|37|Ne baboolanga mbu; “shichila shina shiyeshilibwa akamakana okhurula khu Nyasaye wuwe? Boola mbu; “toto Nyasaye alinende obunyali bwokhunzishilia akamakana” Halali abanji mubo shibamanyile tawe.”
6|38|Ibulao isolo khushialo nohomba liyoni lipurukhanga nende tsimba tsibili, halali ni omukanda shingala enywe. Ne shikhwalekha shiosi shiosi okhubala mushitabu tawe. Ne ewa Nyasaye wabu niwo abalikhung’asibwa
6|39|Ne balia abayingana khubimanyisio biefu ni Abatimbe, Abasilu bali mushiilima. Wa Nyasaye aleshele yakora abulao unyala okhumulunjisia, ne owayenya amuretsanga khunjila ingololofu
6|40|Boola; “mumboolele eshinyasio shia Nyasaye nishiboolela nohomba ishinyasio shieyindukho nishiboolela- koo mulalanga owulali Nyasaye, toto nimuli abandu-aba habwene.”
6|41|Halali niye butswa wamulisaba, naye alibarusiliayo- shiamwenyanga; shiamusabanga nachama, ne mulibilila abamwamutsokasinjia ninaye
6|42|Ne toto khwaruma khu mikanda chiakhuranjilila mana nikhuchira khulumu nende khubutinyu khochinyoole okhuba imihotselefu
6|43|Khulwashina nibalehotselesia, olwa eshinyasio shiefu shiaboolela halali emioyo chiabu chioma, mana shetani nabaronela akabakholanga
6|44|Olwa bakoyiakoyia akabetsulisibungwa, khwabekulila emiliango chiabuli eshindu, okhula shingala basangalila akabahelesibwa,	khwababukula masundusia, mana nibawesiakho omwoyo
6|45|Mana emisi chiabandu bakhola amabii nichitetwa,(Nibarula khushialo)Ne oluyali lwosi ni lwa Nyasaye omulesi wa buli eshindu
6|46|Boola; “Mumbolele, Nyasaye nabarusiakhwo tsimbulililo tsienyu, nende tsindolelo tsienyu. Mana nakhupa eshimanyisio khumioyo chienyu, ni wina wundi owulali Nyasaye unyala okhubakalusilia? Henga shingala khwinosinjia tsinyaali, mana nabo bakoyiakoyia
6|47|Mumboolele “Nishibeetsela eshinyasio shia Nyasaye masundusia, nohomba malola, nibabu wina betsa okhusishibwa nibalali Abandu bakhola obubii.”
6|48|Ne shikhurumanga Abarumwa tawe halali abokhulaka amalayi nende okhwikanyilisia. kho balia abasuubila mana nibaba abalayi shibaliba nende oburi nohomba shibalibeelela tawe
6|49|Ne balia abayingana khutsinyaali tsiefu eshinyasio shilibatilakhwo khukalia akabononanga
6|50|Boola; “Esie shebaboolelanga mbu endi nende ebiachi bia Nyasaye (ebelesie shiosishiosi shia mwenya) Nohomba mbu ndamanya akefisile, nohomba shebaboolela mbu esie endi Malaika tawe, Esie shenondanga halali kalia kefimbulilwe. Boola mbu; “koo omuwofu nende owetsimoni ulolanga bakhaba nashilala? Shimuparangakhwo tawe
6|51|Ne bekanyilisilie(nende Ikuran ino) balia abaritsanga mbu balikhung’asibwa khu Nyasaye wabu, nibabula omukhonyi yesiyesi, halali Ye, nohomba owubasabila,(bekanyilisie orio) bakhaba bario banyoola okhuria (Nyasaye)
6|52|Ne alatafia balia balaamanga Nyasaye wabu itsuli ningoloobe, khulwokhwenya obuchami bwe. Okhubalilwa khwabu shikhuli khwiwe tawe, nohomba okhubalilwa khwabu shikhuli khubo tawe, nobatafia olaba mubandu abamabii
6|53|Ne endio nilwabakhwatema abeene khu beene. Khobaboole mbu; “bano nibo ba Nyasaye yakholela obulayi, mwifwe,” Koo 6. Nyasaye shiyamanya abamukhupilanga orio
6|54|Ne nibakhwitsila balia abasuubilanga tsinyaali tsiefu, baboolele mbu; “omulembe kube ninenyu, Nyasaye wenyu yelachila tsimbabaasi, mbu ulia ulakhola mwinywe amabii khubusilu(obulamanya) mana asabe eshileshelo, mana akhole amalayi, mbu Nyasaye alamuleshela, toto ye ni weshileshelo, Owetsimbabaasi muno
6|55|Ne endio nilwakhwinoosinjia tsinyaali, kho injila yobubii imanyikhane
6|56|Boola; “esie ndakanibwa okhulaama bilia bia mulaamanga ebilali Nyasaye” Boola; “shenondanga obwikombi bwenyu tawe, awo ndalaba engorere ne shinditsa okhuba mubakololofu tawe
6|57|Boola mbu; “Esie endi nende eshifune shilolekha okhurula khu Nyasaye wanje, Nanyu mukhayile nimuyingasia, kho esie embula eshinyasio shiamuyuyukhanilanga tawe, okhubusia khulisa khu- Nyasaye, Aboolanga akatoto, niye Omubusia Omulayi umalayo
6|58|Boola; “Esie embetsanga nende kamuyuyukhanilanga ako, likhuwa liakhatetelwe hakari wanje ninenyu, Ne Nyasaye yamanya muno Abandu ababii
6|59|Ne Nyasaye alinende tsifunguo tsia akefisile, abulawo watsimanya halali ye, Ne yamanya akali khulukongo nende munyanza, ne lisafu liosi liosi shilikhwitsanga tawe halali namanyile, nohomba inyuma mushiilima shieliloba, nohomba sishikwitsanga eshiamatsimatsi nohomba eshiumu halali shili mushitabu eshiretsanga habulafu buli likhuwa
6|60|Naye niye owubafwisinjia ebise bieshilo(mundoolo) ne amanyile akamukholanga eshitere, Mana khandi abalamusinjia mwo, kho ebise bienyu ebiarebwao biule, Ne ni ewuwe butswa ni amulikalukha, ne alibaboolela akamwakholanga
6|61|Ye niye Omushili owuli hekulu wabuli abasumba bebe boosi. Abarereranga Abamalaika	ababikhanga(buli shiamukholanga). Okhula mulala wenyu niyolelwa nende lifwa, Abarumwa befu bamufwisinjia, nabo shibaleeminjia tawe
6|62|Mana bakalusibwe khu- Nyasaye Omwami wabu watoto, koo obwami noburuchi nobubwe, naye ni omwangu wokhubala muno
6|63|Boola; “niwina ubahonokosinjia mushiilima shiokhulukongo nende shiomunyanza?	Mumusabanga mukhwihotselesia nende muburi, mbu; “toto nokhuhonokosia mukano khulakhupa orio ingali.”
6|64|Boola; “Nyasaye abahonokosinjia mwako nende mubuli obutinyu, mana enywe khandi mumutsokasinjia”
6|65|Boola; “Ye niye Omunyali wokhubarerera eshinyasio okhurula hekulu wenyu, nohomba okhurula hasi webilenje bienyu, nohomba abasalasie mube emikanda chilawulilisania, kho mulolosanie obufuru, henga shingala khwinoosinjia tsinyaali tsiefu khomunyoole okhumanya
6|66|Ne Abandu bobo bakhuyingasia nayo nili eyatoto. Boola; “Esie shendi omulindi wenyu tawe”
6|67|Buli amacheni kaboolwa(mukurani) muno kali nende ebise biako, ne ahambi ano mwitsa okhulola
6|68|Ne nolola balia ababoolanga khutsinyali tsiefu nibatsifukula, obe ehale ninabo okhula shingala balachaka okhuboola amakhuwa kandi, ne shetani nakhwibilisia, niwitsulila olekhala halala nende Abandu ababii abo tawe
6|69|Ne balia abaria Nyasaye babula elindi liosi liosi (khubandu abo) tawe halali obwitsulisio mbu bakhaba bario banyoola okhuria. (Nyasaye)
6|70|Ne lekha balia abakhola idini yabu okhuba emibayo nende eshindu shibulamwo oluchendo, ne obulamu bwokhushialo nibubakatia. Kho betsulisie mbu omwoyo kuletsa okhusishibwa khukakwakhola. Omwoyo shikuliba nende omulindi nohomba ukusabila obulesheli tawe, imbeli wa Nyasaye, ne kata nikurunga shiosishiosi shiyela shirie shikulichamilwa tawe. Abo nibo basishibwa shichila akabakhola. Abo balinyoola eshinywebwa shia amatsi kayile paa nende eshinyasio shiwumisinjia, shichila okhuyingana khwabu
6|71|Boola; “koo khulaame balia abalali Nyasaye, ababula obukhala bwosibwosi abalanyala okhubakhola shiosishiosi tawe, Ne khukalusibwe inyuma Nyasaye namalile okhulunjisia, khube bulala nende balia abashetani yakosia babeyabeyanga khushialo, bali nende abetsa, babalanganga khubulunjifu nibaboola mbu; “Itse eno khwifwe”, boola; “Obulunjifu bwa Nyasaye nibo obulunjifu, Ne khwalomesibwa okhwihotselesia khu Nyasaye webilonje biosi.”
6|72|Ne(khuboolelwa)	“Lumilile iswala ne mumurie ye, naye niye owamulikhung’asibwa ewuwe
6|73|Naye niye owaloonga likulu nende eshialo khubwatoto, ne inyanga yakhaboole mbu “ba” ni iba, likhuwa lilie niliatoto, ali nende obwami inyanga yokhupwa olwika, omumanyi wakefisile nende akali habulafu, naye niye wamachesi, Omumanyi wa koosi
6|74|Ne Yitsulile olwa Ibraheem yaboolela Papa wuwe, Azar, “Okholanga ebifwanani okhuba abanyasaye? Toto ekhulola ewe nende Abandu bobo nimuli mubukori bulolekha
6|75|Ne endio nilo olwa khwechesia Ibraheem obwami bwo mwikulu nende mushialo, kho abe mubalia abasuubila muno
6|76|Ne olweshilo shiamulila Yalola ing’ing’ini, naboola mbu: ino niyo Nyasaye wanje, ne olwa ing’ing’ini eyo yabura, nikora yaboola mbu: “eisie shindachama abanyasaye bakorakoranga tawe”
6|77|Ne olwa yalola omwesi nikurula yaboola mbu; “kuno niko Nyasaye wanje,” olwa kwakora yaboola mbu; “Nyasaye wanje nalabalunjisia tawe nditsa okhuba mubandu abakora.”
6|78|Ne olwayalola eliuba nilirula yaboola mbu; “uno niye Nyasaye wanje; uno niye omukhongo po” Ne olwa liabura yaboola mbu; “Esie ebekongola nende ebiamutsokasinjia Nyasaye
6|79|Esie enjomiye obweni bwanje khu ulia waloonga likulu nende eshialo. Nendi mbu endeshele idini yobukori, ne esie shendi mubatsokaasinjia Nyasaye tawe
6|80|Abandu bebe nibamufunania, -nibamuboolela mbu; “olekha injila yabakofu, olamayaana!”	Naboola mbu; “Mufunaninjia khu Nyasaye naye yalunjisiye, nesheritsanga bilia ebiamutsokaasinjia ninaye tawe, halali Nyasaye wanje nachama likhuwa(okhuba nalo liba) Nyasaye yamanya obulayi buli eshindu, Koo shimwitsulilanga tawe
6|81|Ndakharia endie abamutsokaasinjia abo, ne enywe shimuritsanga mbu mutsokasinjia Nyasaye tawe nende kalia akaleeshilia eshifune khwinywe. Kho ni mukanda shina khuchibili chino(okwanje nende okwenyu) okukhoyeshele okhunyoola omulembe toto nikali mbu mumanyile
6|82|Balia abasuubila ne nibalasasia obusuubili bwabu nende eshilima tawe abo bali nende omulembe, ne abo nibo abalunjifu
6|83|Ne bino nibo khubifune biefu ebiakhwahelesia Ibraheem, khu bandu bebe, khuchingulanga hekulu owakhwenya, toto Nyasaye wuwo ni Owamachesi Omumanyi muno
6|84|Ne nikhumwelesia (Ibraheem omwana ulangwa mbu)Ishaq nende Yaqoob, boosi nikhubalunjisia. Ne Nuh khwamulunjisia khale, ne khulwibulo lulwe nikhulunjisia Dawud nende Suleiman, nende Ayub nende Yusuf nende Musa nende Haroon. Na endio nilwakhurunganga Abandu abalayi
6|85|Nende Zakaria nende Yahya nende Isah nende Ilyasi, boosi bali mubandu abalayi
6|86|Nende Ismail nende Al-Yasaa(Elisha) nende Yunus nende Luti. Boosi nikhubara hekulu wa Abandu boosi
6|87|Ne nikhulunjisia basabwe bandi, nende olwibulo lwabu lundi nende abasiani babu bandi. Ne nikhubabukula nikhubawula nenikhubalunjisia khunjila ingololofu
6|88|Obo nibo obulunjifu bwa Nyasaye, alunjisilinjiakhwo owayenya, mubasumba bebe. Ne bamutsokasinjia kakhababiyile kalia akabakholanga
6|89|Abo nibo abakhwahelesia eshitabu nende oburuchi, nende oburumwa, ne bano nibakakhaya kano khwamala okhurao Abandu abalakakhaya tawe
6|90|Abo nibo aba Nyasaye yalunjisia. Kho londa obulunjifu bwabu. Boola; “shebasabanga omurungo khu kano tawe, kano ni ametsulisio butswa khubandu boosi.”
6|91|Ne shibahelesia Nyasaye eshiribwa shingala kenyekhananga tawe, olwababoola mbu: “Nyasaye shiyeshia shiosi shiosi khumundu tawe.” Boola; “ni wina weshia eshitabu shia Musa yetsa nashio, obulafu nende obulunjifu khubandu, eshia mwakhola ebitonye ebitonye, mulolosinjia kamwenya- ne mufisanga amanji muno, ne mwechesibwe akamwalamanya tawe enywe nende bapapa benyu, boola : “niya Nyasaye” mana obaleshe mubukalakala bwabu nibabaya
6|92|Ne eshitabu shino eshakhweshia, shili netsikhabi tsinyinji, shifuchilisaninjia nende kalia akaranjilila, Ne kho wikanyisilie nyina tsingongo nende Abandu bali mumbeka mwo, ne balia abasuubila mwikulu(obulamu bwo mwikulu) bashifuchililanga. Ne bahenganga obulayi amalamo kabu
6|93|Ne ni wina omubii omukhongo okhushila ulia uchishilanga Nyasaye obubeyi, nohomba ulia ubolanga mbu; “Endererwe obufimbuli” ne toto nalafimbulilwe tawe, nende ulia uboolanga mbu; “Nditsa okhwishia shinga ka –Nyasaye yeshia” Ne nolilola ababii olwabaliba mumusando kwokhurula omwoyo, ne Abamalaika nibabarakhwo emikhono nibababoolela mbu; “rusie emioyo chienyu, olwalelo mularungwa eshinyasio sheshifimbwa murwe. Khulwa kalia akamwaboolanga khu-Nyasaye akali katoto, nende shingala mwakholelanga obufuru tsinyaali tsitsie”(wakhabalutsi shingala berundanga)
6|94|Ne toto mumalile okhwiitsila shiamulala mulala, shingala khwabaloonga olwokhuranga,	ne	mwalekha inyuma wenyu akakhwabahelesia, ne shikhulolakhwo ababasabila benyu abamwaboolanga mbu ni abasanji ba Nyasaye khwinywe. Kakhalishe hakari wenyu ne akamwaboolanga kabakorere
6|95|Toto Nyasaye niye umesinjia olufwa okhurula muinyuma kwaba omusaala, arusinjia omulamu okhurula mubafu, ne arusinjia abafu mubalamu. Oyo niye Nyasaye kho niyena omukalukhanibungwa
6|96|Niye ushiesinjia obulafu bwomumabwibwi, ne ni-ukholanga eshilo okhuba shiokhuwulukha, nende eliuba nende omwesi okhuchenda khububasio. Esho nisho eshichelo shio Owamani Omumanyi muno
6|97|Naye niye owamukasilia tsing’ining’ini kho	tsimulunjisie	mushilima shiokhungongo nende shiomunyanza. Toto khwamala okhwinoosia tsinyaali khu Abandu bobumanyi
6|98|Naye niye owabaloonga okhurula khu mundu mulala, ne aliwo habundu okhurebwa khubise bititisa, toto khwinoosia tsinyaali tsino khubandu bamanyanga (akababoolelwa)
6|99|Naye niye wishinjia amatsi okhurula mwikulu, ne khuko nikhumesia emimela chia buli eshindu mana nikhukhola nibimela amasafu kabukondo bwa masafu, nikhurusiamwo tsinyuma tsichelekhaane, Ne Mumitende birulangamwo mumakoko kayio ebisuche biiname, nende emikunda chetsizabibu, nende Zeituni, nende rumana kafwanana nende kalafwanana. Henge ebiamo biayio olwabiamaanga nende okhwenga khwabio. Toto khwako ebifune bilimwo khubandu basuubilanga
6|100|Ne bakhola amajini okhuba abasanji ba Nyasaye, nikali mbu niye owabaloonga, ne bamuchishilanga mbu ali nende Abana abasatsa nende beshikhasi nibabula obumanyi. Nyasaye akabukha mu ako ne abula obuleemu bwosibwosi, ne ali hekulu okhushila kalia kabamuchikhanga khwo ako
6|101|Owaloonga likulu nende eshialo, kanyalikhana karie ye okhuba nende omwana, naye abula omukhasi ne yaloonga buli eshindu, naye ni omumanyi wabuli eshindu
6|102|Oyo niye Nyasaye omulesi wenyu, abulao ulamungwa khubwatoto halali ye, omulonji wa buli eshindu kho mumulame, naye ni omulindi wabuli eshindu
6|103|Tsimoni shitsiakhamulola tawe, naye atsilolanga. Kho naye niye omwihotselefu owuli nende amakhuwa kosi
6|104|Toto bimalile okhubeetsela ebifune ebikhongo muno okhurula khu- Nyasaye wenyu, kho ulia ufungula tsimoni yalola nikhululwe omwene, ne ulia ulalola tawe nikhululwe omwene, nasi shendi omulindi wenyu tawe(endisa omwikanyilisi)
6|105|Na endio nilwakhukalushilanga mutsinyaali, ne khobaboole mbu wechesibwe” (kano shikarula khu Nyasaye tawe) (ne khukalushile khuri) khokamanyishe khubandu bamanya
6|106|Londa okofimbulilungwa okhurula khu Nyasaye wuwo, abulao Nyasaye ulamwa khubwatoto owulali ye, ne wire ehale nende abatsokasinjia Nyasaye
6|107|Ne Nyasaye yenyanga shibakhabeele abamutsokasinjia tawe, Ne efwe shikhwakhukhola mbu obe omulindi wabu tawe. Nawe sholi omuhabini wabu tawe
6|108|Ne olanyeka balia abalaamanga ulali Nyasaye tawe, baletsa banyeka Nyasaye khubufuru bwabu, nibalamanyile. Endio nilwa khwaronela buli Abandu ebikhole biabu. Mana ewa Nyasaye wabu niwo abalikalukha, naye alibaboolela akabakholanga
6|109|Ne betsuba khu- Nyasaye ebitsubo biamani	mbu; “Nibalolosibwa amangalimwa balasuubila.”	Boola; “amangalimwa kali khu Nyasaye, ne ni shina eshibamanyia mbu lwabakhalole shibalasuubila tawe?”
6|110|Ne khwitsa okhukalukhania emioyo chaibu, nende tsimoni tsiabu shingala bakhaya okhusuubila olwokhuranga. Ne khulabalekha mutsimbii tsiabu nibabeyabeya
6|111|Ne khubeshilinjia Abamalaika, mana abafwa babalomalomela mana khubakhung’asilie buli eshindu imbeli wabu, shibakhasuubile tawe okhula Nyasaye achame. Halali abanji mubo bakorerwe
6|112|Ne endio khwakholela buli Omurumwa okhuba nende Abasuku, amashetani Abandu, nende Amajini, bafimbulilananga abene khubene amakhuwa amarone kobubeyi, ne Nyasaye wuwo yenyanga shibakhakholele bario tawe, kho baleshesa nende akabachikhanga
6|113|Kho chiloonde ako emioyo chia balia balasuubilanga mwikulu nebakachame ne khobanyoole akabakhabanga
6|114|Koo mukonyanga omwawuli wundi ulali Nyasaye naye niye awabeshilia eshitabu, eshinoosinjia habulafu. Ne balia abakhwelesia eshitabu bamanya mbu toto shieshilibwa okhurula khu mulesi wuwo khubwatoto, kho olaba mubalia bakanakananga tawe
6|115|Toto liayela likhuwa lia Nyasaye wuwo liobwatoto nende obuleng’afu. Abulao unyala okhukalukhania amakhuwa kaye. Naye niye Omuwulili Omumanyi muno
6|116|Ne nobawulila abaanji bali khushialo, betsa okhukosia khunjila ya Nyasaye, bo balondanga butswa amaparo kabu, ne shibakholanga liosi tawe halali okhuchikha butswa
6|117|Toto bwene Nyasaye wuwo omulesi niye owamanya obulayi balia abakora khunjila yiyie, naye yamanya muno balia abalunjikha
6|118|Kho lie tsilia tsirumbulilwekho elira lia Nyasaye toto nimuli mbu musuubilanga tsinyali tsia Nyasaye
6|119|Neshichilashinanimulalia-khutsisolo- tsilia tsirumbulilwekho elira lia Nyasaye, ne abenoosilie obulayi abiayabakania, halali bilia abiamunichilisibwa, ne abaanji toto bakosinjia Abandu mubwikombi bwabu obulaba nende obumanyi tawe, toto Nyasaye wuwo ni umanyile muno abononi
6|120|Ne muleshe okhukhola tsimbi atsiabulafu nende tsiomubwifisi, toto balia bakholanga tsimbi balirungwa ako akabakholanga
6|121|Ne mulalia tsisolo tsilia tsilarumbulilwekhwo elira lia Nyasaye tawe shichila obo nobwononi. Ne toto amashetani kafimbulilanga abetsa babu okhuyingana ninanyu. Ne nimubawulila mwaloonda kababoolanga mulaba mubalia abatsokasinjia Nyasaye
6|122|Koo ulia wali omufu, mana nikhumulamusia	nikhumwechesia obulafu, khubulafu obo achendanga imbeli wa Abandu, alaba nashilala nende ulia uli mushilima, owulanyala okhurulamwo? Endio	nilwabakhayi baronilungwa akabakholanga
6|123|Ne endio nilwakhwakhola buli olukongo abakhongo balwo nibo abamayanu, nibakholamwo obutobela bwokhuchikhanila, ne shibakholanga imbotokhani tawe halali bekholelanga abene, ne shibamanyanga tawe
6|124|Ne ibifune nibiboolela baboolanga mbu; “shikhunyala okhusuubila tawe okhula khuhebwe shinga kalia akahebwa Abarumwa ba Nyasaye.” Nyasaye niye umanyanga habundu wa ara oburume bubwe. Kalinyoola balia abakhola amabii obututuyo obukhongo oburulanga khu –Nyasaye nende eshinyasio eshikhongo khumunyila kwabu kwabakholanga
6|125|Kho ulia owa Nyasaye yenya okhumulunjisia, yekulilanga eshilifu shishie obusalamu, ne ulia wa Nyasaye yenya okhumubusilia okhukora okholanga ishilifu shiaye okhuba eshitiyifu eshisiro shinga uninanga mwikulu. Endio nilwa Nyasaye aretsanga obufundu khubalia abalasuubilanga
6|126|Ne ino ni injila ya Nyasaye wuwo ingololofu, Toto khwinoosia tsinyaali tsiefu khubandu betsulilanga
6|127|Balinyoola tsinzu tsiomulembe okhurula khu Nyasaye wabu, naye niye omulindi wabu, khulwa kalia akabakholanga
6|128|Ne inyanga ya alibakhung’asia boosi, “Enywe omukanda kwa majini, toto enywe mwabukula abalondi banje okhurula mubandu”, mana abetsa babu mubandu baliboola mbu: “ Nyasaye wefu, khwakhonyananga efwe ninabo mana khulile khubise biefu biawakhuhelesia” Nyasaye aliboola mbu; “ Mumulilo nimwo eshimenyo shienyu, mwitsa okhwikhalamwo tsinyanga tsiosi, halali Nyasaye nachama, toto Nyasaye wuwo niye Owamachesi Omumanyi muno
6|129|Ne endio nilwakhukholanga obuyanzi mubandu abandi ababii, khu bandu bandi khulwo khubeela kalia (akabakoonyanga) akabakhabanga
6|130|“Enywe omukanda kwa Majini, nende Abandu, kooshibabeetselakhwo Abarumwa okhurula mwinywe babenoosinjia tsinyaali tsianje ne nibabekanyisilia omukhung’ano okwe inyanga yalelo?” Baliboola mbu; “khwilolele abeene khumibili chiefu” Ne obulamu bwokhushialo bwabakatia. Nenibelolela abeene mbu bali abakhayi
6|131|Endio nilwokhuba mbu Nyasaye wuwo umulesi shiyali wokhusishia tsingongo khububii tawe, abamenyi batsio nibakorerwe
6|132|Ne boosi bali khungasi ndala khukalia kabakhola. Ne Nyasaye wuwo shang’ang’alanga khukabakholanga tawe
6|133|Ne Nyasaye wuwo niye Omuyinda Owetsimbabaasi, niyenya nabawesiayo ne arerao abandi abachamile abalali enywe, shingala yabaloonga mulwibulo olwa Abandu bandi
6|134|Toto akamulakungwa kaliula, ne shimulinyala okhukashila tawe
6|135|Boola; “Enywe Abandu banje, khole akenyu mubunyali bwenyu, siesi ekholanga akanje, nimulitsa okhumanya mbu niwina uliba nende eshimenyo eshilayi mubumalilishi, Toto Ababii shibalibura tawe
6|136|Ne bakholela Nyasaye abuleka khumimela echiayaloonga, nende mumiruko, nebaboolanga mbu; Ino niya Nyasaye khukhuboola khwabu butswa, Ne ino niyabalia bakhutsokasinjia nabo Nyasaye” Kho bilia ebisuubililwe abanyasaye babu shibiulanga khu Nyasaye tawe, ne ebisuubililwe Nyasaye biulanga khuba Nyasaye babu. Ni amabii muno akababusinjia
6|137|Ne khandi abanji mubatsokasi abo baronelwa okhwira Abana babu khulwa okhubasishia nende okhubanyasilia idini yabu. Ne Nyasaye achamanga shibakhakholele bario tawe. Kho baleshe nende akabachikhanga ako
6|138|Nabo baboolanga mbu; “Tsisolo tsino nende imimela chino ni omusilo. Shibalalia tawe halali balia abakhuchamile”- khukhuboola	khwabu	butswa. Nende tsisolo tsiakanibwa okhunina khumikongo chiatsio. Nende tsisolo tsindi etsilarumbulilungwakho elira lia Nyasaye tawe. Bachishilanga Nyasaye obubeyi. Alibarunga akabakholanga ako
6|139|Ne baboolanga mbu; “Ebio munda mwetsisolo tsino nibia Abasatsa befu bonyene, ne Abakhasi befu bakaanibwa.” Ne ni ili ifwile balia boosi, Nyasaye alibarunga khukababoolanga ako. Toto ye ni Owamachesi, Omumanyi muno
6|140|Toto bamala okhusikha balia abera Abana babu mubusilu nibabula obumanyi, mana nibakania ebia Nyasaye wabu abakabile, khukhuchishila Nyasaye, toto bo bakora ne shibali bokhulunjikha tawe
6|141|Naye niye waloonga emikunda chili nende imisala chilandanga – emilandula- nende echilalandanga, nende mitende nende imimelela chiebiamo bikabukhane, nende imizaituni, nende emikoma chifwanana nende chilafwanana, Lie ebiamo babio olwabibulananga, ne inyanga yokhuchesa murusie eshihanwa shiabio. Ne mulekhonyela khuisasia tawe. Toto ye shiyachama Abandu beyisasia tawe
6|142|Ne mutsisolo yabakholela tsilia tsiokhuchinga emisiko nende obulili. Lie khubilia bia Nyasaye abakabile, ne mulaloonda amaseenelo ka shetani tawe. Toto ye ni omusuku wenyu owa- habulafu
6|143|Yabalonjela tsimbia munane etsie tsisolo- (tsisatsa nende tsikhasi) Tsibibi mumakondi nende tsibili mutsimbusi, boola; “Koo mwakanibwa koosi amasatsa kabili (kamakondi nende tsimbusi) nohomba amakhasi kabili (kamakondi nende tsimbusi) nohomba ebili munda mwa akeshikhasi koosi kabili? Mumboolele khubumanyi toto enywe nimuli mbu muboolanga habwene
6|144|Ne tsibili mutsingamia, ne tsibili mung’ombe. Boola; “Koo yakania tsimbia tsiosi tsisatsa nende tsikhasi, nohomba ebili mutsinda mwetsikhasi tsiosi? Nohomba mwaliho olwa Nyasaye wamuboolela kano? Kho omubii shina omukhongo oyo okhushila ulia uchishila Nyasaye obubeyi, khulwo khukosia Abandu nabula obumanyi, Toto Nyasaye shalunjisinjia Abandu ababii tawe
6|145|Boola: “Esie shendolangakhwo mukandafimbulilwa eshindu shiakanibwa okhulibwa halali shibe nishifwile eshiene(mutsisolo) nohomba amalasile nohomba inyama yeyimbitsi, shichila obo ni obumali, nohomba shisinzilwe nishilarumbulilwekho elira lia Nyasaye tawe. Halali ulia unichilisibwa, nalekombele noho okhubura eshichelo tawe. Awo toto Nyasaye wuwo Omulesi niwokhuleshela, Owetsimbabaasi
6|146|Ne balia baloonda idini yeshiyahudi, khwabakania okhulia isolo yosi yosi yamatere. Ne khu Ng’ombe nende likondi nende khumbusi khwabakania amasinya kabio. halali kalia kokhumikongo nende munda. Nohomba kalia katilana nende ebikumba. Khwabarunga khurio eshichila obukhayi bwabu. Ne toto efwe nefwe ababoolanga abwatoto
6|147|Ne nibakhuyingasia boola mbu; “Nyasaye Omulesi wenyu niwetsimbabaasi etsiaswana. Ne eshinyasio shishie sishikalilungwa khubandu ababii tawe
6|148|Abatsokasi balaboola mbu; “Nyasaye yenyanga efwe shikwhakhabeele abatsokaasi tawe, nohomba bapapa befu, ne shikhwakhakanile okhulia shiosishiosi tawe. Endio butswa nilo olwabali imbeli wabu bayingana okhula shingala bapila eshinyasio. Boola; Enywe muli nende obumanyi mukhurerere? Inywe muloondanga butswa amaparo kenyu, ne shimuboolanga halali obubeyi butswa
6|149|Boola; “Nyasaye niye uli nende eshifune shibura. Ne yenyanga yakhabalunjisiye mwesi.”
6|150|Boola; “rere abaloli benyu abetsa okhurusia obuloli mbu toto Nyasaye Yakana kano.” Ne nibarusia obuloli olaba halala ninabo tawe, ne olaloonda obwikombi bwa balia bakhaya ebimanyisio biefu, ne shibasuubilanga mwikulu tawe, ne bachelasinjia Nyasaye Omulesi wabu nende abandi
6|151|Boola; “Itse ebasomele abia Nyasaye wenyu omulesi yakania. Nabo ni mbu; “Mulamutsokasia nende shiosishiosi tawe. Ne Abebusi benyu mubakholele amalayi. Ne mulera Abana benyu shichila obutakha tawe, efwe khubetsanga omukabo enywe ninabo. Ne mlasita ahambi nende amakhuwa keshifwolo tawe, akalolekhana nende akefisile. Ne mulera Omundu wa Nyasaye yakana okhwira, halali khubwatoto.” Kano ni amachelo kaye khwinywe kakhaba kario mwara mubwongo
6|152|Ne mulasita ahambi nende omwandu kwabana abafwilwa, halali khunjila yobulayi muno, okhula yole omundu omukhongo. Ne mwitsusie eshichelo nende tsiratili khubuleng’afu. Efwe shikhunichilisinjia Omundu halali khushia anyala. Ne nimuboola muboole khubuleng’afu kata nibali abekho benyu. Ne indache ya Nyasaye mukhole. Ako abachelela khomunyoole okhwitsulila
6|153|Ne toto ino niyo injila yanje ingololofu kho muyiloonde mulaloonda tsinjila tsindi tawe, tsiabarusia khu injila yiye. Kano abachelelakhwo mwakaba murio mwanyoola okhumuria
6|154|Mana khandi khwahelesia Musa okhumwitsusilia (tsimbabaasi tsiefu) akayakhola obulayi, ne mbu ni amebaalo kabuli eshindu nende obulunjifu nende tsimbabaasi, bakhaba bario banyoola okhusuubila okhubukana nende Nyasaye wabu omulesi
6|155|Ne shino eshitabu eshakhweshia, eshili nende tsikhabi. Kho mushilonde ne murie Nyasaye mwakhaba murio mwanyoola tsimbambaasi
6|156|Mletsa okhuboola mbu; “toto amahanga kabili imbeli wefu beshilibwa eshitabu, nafu shikhwali nende obumanyi khukabakholanga tawe
6|157|Nohomba mwaboola mbu; “Efwe khwishilibungwa eshitabu khwakhabeele abalunjifu muno okhubashila abo. Kho obwinoosi okhurula khu Nyasaye wenyu omulesi bumalile okhuboolela, nende obulunjifu nende tsimbabaasi. Kho niwina omubi muno okhushila ulia uyingasia ebimanyisio bia- Nyasaye, mana niyera ehale ninabio? Khulibarunga balia beretsanga ehale nende ebimanyisio biefu eshinyasio eshilulu shichila okhwira ehale khwabu okho
6|158|Balindanga elindi ilali Abamalaika boole, nohomba Nyasaye wuwo omulesi, nohomba biboolele ebimanyisio bia Nyasaye wuwo omulesi? Inyanga yebimanyisio bindi bia Nyasaye wuwo omulesi biliula , okhusuubila awo shikhulikhonya Omundu eshindu tawe, nalali niyasuubila imbeli awo, nohomba yakhola amalayi mubusuubili bubwe. Boola; “Mulinde, fwesi nafu khulindanga.”
6|159|Toto balia abakabula idini yabu mana nibaba emikanda emikanda, obula ninabo olwikho lwosi lwosi. Toto amakhuwa kabu kali khu Nyasaye, mana alibaboolela kalia akabakholanga
6|160|Ulia uliitsa nende lilayi alirungwa amalayi okhula ekhumi shingalio, ne ulia uliitsa nende libii alirungwa butswa libii shingalio. Nabo shibalikholelwa obubii tawe
6|161|Boola; “Toto Nyasaye wanje omulesi yalunjisia khunjila ingololofu, idini ili habwene muno, ilimbu niyo injila ya Ibraheem owali omulunjifu, neshiyali mubalia abatsokaasinjia Nyasaye tawe
6|162|Boola; “Toto Isala yanje nende imilukha chia amalamo kanje nende obulamu bwanje, nende okhufwa khwanje nikhulwa Nyasaye, Omulesi webiloonje bioosi
6|163|Abula omusanji wuwe, ne ako niko kandalomesibwa, nasi endi wa imbeli khubasalamu
6|164|Boola; “Koo engoonye Nyasaye Omulesi wundu owulali Nyasaye, nali niye Nyasaye Omulesi wabuli eshindu? Ne buli omundu yekholelanga omwene. Ne shalichinga Omundu omusiko kwo wundi tawe. Mana okhukalukha khwenyu khuliba ewa Nyasaye wenyu Omulesi, Naye alibaboolela kalia akamwakabukhanilanga
6|165|Naye niye owabakhola abalindi bokhushialo, neyachingulaabandimwinywe hekulu tsingasi tsikhongo, kho abateme khu bilia ebiayabahelesia. Toto Nyasaye wuwo Omulesi ni Omwangu weshinyasio, naye toto Niwobulesheli, Owetsimbabaasi muno
7|1|Alif lam Mim Saad
7|2|Eshitabo shieshibwa khwiwe, kho olaba nende obusiro mushilifu mumwo khulwasho tawe, kho onyoole okhushikhoonyela nende okhwikanyilisia, ne shibe eshitsulisio khubasuubili
7|3|Londe akamweshilibwa okhurula khu Nyasaye Omulesi wenyu, ne mulaloonda abetsa nohomba abalindi bandi abalali ye tawe. Nimatiti kamwitsulilanga
7|4|Ni tsingongo tsinga tsiakhwasishia, eshinyasio shiefu shiaboolela eshilo nohomba olwabali nibakonele eshitere
7|5|Kho shibulao eshiali eshiabu, olwe shinyasio shiaboolela, halali okhuboola mbu; “Toto efwe khwali abamabii.”
7|6|Ne toto khulireeba balia abayililwa oburume, ne khandi khulireeba Abarumwa
7|7|Ne khandi khulibakanila mubumanyi, ne khandi efwe shikhwali ehale tawe
7|8|Ne inyanga eyo eshichelo shiliba khubwatoto, kho balia beshichelo shiabu shiliba eshisiro, abo nibo baliba nibaburire
7|9|Ne balia baliba nende obusiro-obwa malayi- obwangu, abo nibo abasishia emioyo chiabu, khulwa okhukholela ebimanyisio biefu obubii
7|10|Netoto khwabara khushialo, mana nikhubakholelamwo tsinjila tsiokhunyoola obulamu. Halali orio yenyu ni inditi
7|11|Netoto khwabaloonga, mana nakhubahelesia obukoondo, mana nikhuboolela Abamalaikambu:“ Mwinamile Adam, Mana nibeenama okhuyiniakhwo ibilisi, shiyali mubalia abeenama tawe.”
7|12|Nyasaye naboola; “Shina shikhukayile okhwinama shingala ekhulomesiye?” Naboola; “Esie endi omulayi okhumushila. Waloonga esie okhurula khumulilo naye wamuloonga okhurula khuliloba.”
7|13|Naboola; “Mana yikha okhurula mwo! Shokhoyeshele okhufuramwo tawe, mana rula, oli mubalia abatutu
7|14|Naboola; “undeshe- ndalafwa tawe, okhuula inyanga yolibalamusia.”
7|15|Naboola; “olaba mubalia abahebwa ebise.”
7|16|Naboola; “ shigala omalile okhura mubakori, ndalabekhalila khunjila yao ingolofu.”
7|17|Mana ndalabarulila imbeli nende inyuma wabu nende mumukhono musatsa nende omukata kwabu, Ne sholinyoola abanji babu nibakhupa orio tawe
7|18|Naboola; “Rula omo, ewe omalile okhutsaalala, omalile okhulaamwa. Ne ulia ulakhuloonda mubo ndilimwitsusia mumulilo nende enywe mwesi
7|19|Nawe Adam! Ewe nende omukhaye wuwo mwikhale mumukunda kuno, ne muliemwo ngamwenya, ne mulasita ahambi nende omusaala kuno tawe, mwaba mubandu ababii
7|20|Mana shetani nabaramo eshibeyibeyi, mbu kho abafimbule eshiekenyi shiabu eshiabafisilwa, mana naboola; “Nyasaye wenyu Omulesi yabakania omusala kuno mbu muletsa okhuba shinga Malaika tawe, nohomba mulaba balia ebetsa okhumenya tsinyanga tsiosi tawe
7|21|Mana nabetsubila; “Toto esie endi mubalia ababachelelanga amalayi”
7|22|Mana nabatila nobubeyi, olwa bapila omusala kulia, eshiekenyi shiabu shialolokha mana nibenjila okhwishinga khu masafu komwikulu. Nyasaye wabu Omulesi nabalaanga; “Koo, shindabakania omusaala oko, ne nebaboolela mbu shetani ni Omusuku wenyu owahabulafu
7|23|Nibaboola; “ Nyasaye wefu Omulesi, khukholeele obubii emioyo chiefu, nenolakhuleshela mana wakhubeela tsimbabaasi tawe, toto khulaba mubalia abokhusikha.”
7|24|Naboola; “Yakukhe! Mulaba abeene khubeene abasuku, Ne khwiloba nisho shilaba eshimenyo shienyu ne mwikhoyemwo okhula indukho yule
7|25|Naboola; “Mwiloba omo mulamenyamwo, na omo mulafwilamwo, ne omo nimwamulirusibwamwo
7|26|Enywe(Abana ba Adam) Abandu! Khwabeshilia tsingubo tsiokhufunikha eshiekenyi shienyu, nende tsingubo tsiobwirono – Ne tsingubo tsio khuria Nyasaye nitso tsindayi. Ako ni khubimanyisio bia Nyasaye bakhaba bario banyoola okhwitsulila
7|27|Enywe Abandu! shetani aletsa okhubakholela inzoka shingala yarusia abebusi benyu mwikulu, nabafwalula tsingubo tsiabu okhubechesia ebiekenyi biabu. Toto ye nende oluyia lulwe babalolanga, nanyu shimubalolanga tawe, Toto khwakhola amashetani okhuba abetsa babalia balasuubilanga tawe
7|28|Ne nibakhola amakhuwa keshifwolo baboolanga mbu; khwanyoola nako bapapa befu, ne Nyasaye yakhulomesia 7. endio. Boola: “Toto Nyasaye shalomesinjia amakhuwa keshifwolo tawe, mubolanga khu Nyasaye akamukorerwe.?”
7|29|Boola; “Nyasaye yalomesia obuleng’aafu, ne mumulinjiekhwo obweni bwenyu buli nimwinama, ne mumusabe Ye nimumwitswenulile idini. Olwa yabaloonga mukhuranga nilo olwa alibakalusia
7|30|Omukanda mulala yakulunjisia, ne omukanda kundi kulimubukori. Toto abo bakhola Amashetani okhuba abetsa abalindi babu mushilenje shia Nyasaye, nebakaalanga mbu balunjikha
7|31|Enywe Abandu! Bukule oburone bwenyu buli abundu wamasayo, ne lie ne munywe ne mulakhola isasia tawe, Toto Ye shiyachama abakholanga isasia tawe.”
7|32|Boola; “Ni wina wakania oburone bwa Nyasaye obwayahelesia Abandu bebe, nende bilia ebilayi mumikabo chichie.? Boola; ebo ni bia balia basuubila nibashili mubulamu bwokhushialo, ne inyanga yeyindukho bilibasa ebiabu bonyene. Endio nilwokhwinoosinjia ebimanyisio biefu khubandu abamanyanga
7|33|Boola; Toto Nyasaye wanje Omulesi yakana amakhuwa keshifwabi akalolokha nende akefisile, nende tsimbi nende obukhayi obulali khunjila yatoto, nende okhutsokasia Nyasaye nende khushibula eshifune, nende okhuboola khu- Nyasaye akamulamanyile tawe
7|34|Boola; “buli omukanda kuli nende ebise biakwo. Ne ebise biabu nibiula shibalishinda kata isa ndala tawe nohomba shibaliranjilila tawe”
7|35|Enywe Abandu! Olwabalaboolela Aburumwa okhurula mwinywe babakanila ebimanyisio bianje, kho balia abalaria Nyasaye mana babe abalayi, shibalaba noburi nohomba shibalibeelela tawe
7|36|Ne balia bayingasia ebimanyisio biefu mana nibabikholela obufuru, abo ni Abandu bo mumulilo, bali menyamwo tsinyanga tsiosi
7|37|Ni wina omubii omukhongo oyo okhushila ulia uchishila Nyasaye obubeyi, nohomba ulia uyingasia ebimanyisio bibie? Abo habundu wabu abahandichilwa yakhaboolele, olwa Abarumwa befu balibeetsela okhubafwisia balibareeba mbu; “ Balihena balia abamwalamanga balali Nyasaye?”	Baliboola mbu; “bakhukorerekhwo! Ne balirusilia abeene obuloli mbu bali abakhayi.”
7|38|Nyasaye aliboola; “Injile mumulilo halala nende emikanda chindi chiabura imbeli wanyu echia Majini nende Abandu. Buli omukanda nikwinjilamwo nikutsuba okwashie. Olwa balikhung’anamwo boosi, abamalilishi balisungana nende abaranjilila babu mbu “Nyasaye wefu Omulesi! Bano nibo bakhukosia, kho bahelesie eshinyasio shimeteeshe shiomulilo” Aliboola mbu; “eshinyasio shimeteshe shilaba khwinywe mwesi, halali shimumanyile tawe.”
7|39|Bokhuranga	baliboolela abokhumalilikha mbu; “Kho mana enywe mwesi shimwalikhwo nende obulayi biosi biosi okhushila efwe tawe. Kho pile eshinyasio khulwokhubeela akamwakholanga”
7|40|Toto balia bayingananga khubimanyisio biefu, ne nibabikholela obufuru, shibalikulilwa emiliango cho mwikulu tawe, Ne shibalinjila mwikulu tawe okhula ingamia ibure mulina lieyisindani, ne endio nilwakhurunganga abamabii
7|41|Mumulilo nishoshiliba eshitanda shiabu na hekulu wabu tsingubo tsiokhwifunikha tsiomulilo. Na endio nilwakhurunganga Abandu ababii
7|42|Ne balia abasuubila mana nibakhola amalayi, shikhunichilisinjia Omundu yesi yesi tawe halali khushichelo shiobunyali bubwe, Abo nibo Abandu bomwikulu, balikhalamwo tsinyanga tsiosi
7|43|Ne khulirusia isila mubilifu biabu, ne imbeli wabu imialo chilibura. Ne baliboola mbu: “Oluyali lwosi nilwa Nyasaye owakhulunjisia khu kano. Neshikhwali nikhulunjikha abeene tawe Nyasaye akhayanga okhulunjisia. Toto Abarumwa ba Nyasaye wefu Omulesi barera obwatoto. Ne baliboolelwa mbu; “Eyo niyo Jannah eyamwahebwa khulwokhubeela kalia akamwakholanga.”
7|44|Ne Abandu bomwikulu balilaanga Abandu bomumulilo; “Efwe khunyolele ka Nyasaye wefu yakhulaka mbu ni habwene. Koo enywe mwesi munyolele aka Nyasaye wenyu Omulesi yabalaka mbu ni habwene? “ Baliboola mbu “ Hee!” Mana umulanji alilanga. “Eshilamo sha Nyasaye shinyoole balia bakhola obubii.”
7|45|Balia abekalilanga injila ya Nyasaye, nebeenyanga okhuyikotiombola, ne baingananga mbu mwikulu ibulao tawe
7|46|Hakari wemikanda chibili chino shilirebwao eshikalilo (ipasia). Ne hekulu weshitulo Abandu balibao abalimanya Abandu boosi khuifwani yabu, nabo balilanga Abandu bomwikulu: “Omulembe kube ninanyu! Abo bashili okhwinjilamwo halali bali nende eshiwonya shokhwinjilamwo.”
7|47|Ne olwestimoni tsiabu tsilikalukhanibwa okhuleenga Abandu bomumulilo. Baliboola mbu; “Nyasaye wefu omulesi, olakhura halala nende Abandu bakhola obubii tawe.”
7|48|Ne Abandu bokhwitulo abo balilaanga Abandu babamanya khu ifwani yabu, baliboola mbu; “ Okhusanjilana kwenyu shikhwabakhonya eshindu tawe, kata nende biosi. eshiamwakholelanga obufuru esho.”
7|49|Koo bano shinibo bamwetsubanga mbu Nyasaye shalibosilia tsimbabaasi tawe?. “Injile mwikulu obuyendi bubula khwinywe, ne shimulibeelela tawe.”
7|50|Ne Abandu bomulilo balilanga Abandu bomwikulu, mbu; “Mukhutsushilekhwo amatsi nohomba shiosishiosi eshia Nyasaye abakabile”. Nabo balibaboolela mbu; “Toto Nyasaye akanile - ebindu biamusabanga ebo- khubakhayi.”
7|51|Abakhola idini yabu okhuba omwikhoyo nende emibayo, mana obulamu bwokhushialo nibubakatia. Khomana lelo khulabebilila shingalabo bebilila omukhung’ano khweyinyanga yabu ino, nende khulwa okhukhaya khwabu ebimanyisio biefu
7|52|Ne toto khwabarerera eshitabu, esha khwenoosia mubumanyi, obulunjifu nende tsimbabaasi khubandu basuubilanga
7|53|Koo shiliho shiabalindanga halali indukho ya ako? Inyanga yeyindukho yako iliula, abeyibilisia baliboola mbu; “Toto Abarumwaba Nyasayewefubareraobwatoto. Koo khulikhwo nende abakhusabila, eshileshelo? Nohomba khukalusibwe khukhole kalia akakhulakholanga? Toto abo bamala okhusishia emioyo chiabu, ne akabachikhanga kabakorere
7|54|Toto Nyasaye wenyu Omulesi ni ulia owalonga likulu nende eshialo khutsinyanga tsisasaba. Mana naleng’ana khu shisala shishie shioluyali. Afimbanga eshilo khushitere eshilondangakhwo lwangu. Nende eliuba nende omwesi, nende tsing’ining’ini tsikhoyelungwa khukhuchama khukhwe. Koo manye mbu okhulonga nende obunyali nobubwe, Nyasaye Niwoluyali Omulesi webiloonje
7|55|Sabe Nyasaye wenyu Omulesi mubwihotselesi nende mubwifisi. Toto ye shiyachama balia ababuririranga eshichelo tawe
7|56|Ne mulakhola amabii khushialo tawe nishimalile okhukaasa, ne mumusabe muburi nende mubusuubili, Toto tsimbabaasi tsia Nyasaye tsili ahambi nende bakholanga amalayi
7|57|Ye niye uyilanga omuyaka okhuba eshimanyisio shie tsimbabaasi tsitsie okhula. Kata omuyeka oko shingala kuchinganga amaleesi amasiro khukayilanga khushialo shiafwa (eshiumu) mana khukekhoonyela khukhwishia amatsi, shinga endio nilwakhurusinjia buli imbia yebiamo. Mana khandi endio nilwakhulamusinjia abafu khomunyoole okhwitsulila
7|58|Ne indalo indayi yeliloba lieyimbolela, lirusinjia emimela chikhulanga obulayi chili nende obulamu. Khubuchami bwa Nyasaye wuwo omulesi, neindalo imbii shirusinjia halali emimela mititi echibula obukhala, mana khandi khubusandi, ne endio nelwakhwinoosinjia tsinyaali khubandu bakhupanga orio
7|59|Ne toto khwaruma Nuhu khubandu be! Mana nababoolela; “Enywe Abandu banje mulaame Nyasaye, Mubula Nyasaye wundi wulaliye tawe, Toto esie ababelelela khu shinyasio shieyinyanga ikhongo.”
7|60|Abakhongo mubandu be nibaboola; “Toto efwe khukhulola ewe noli mubukori obwahabulafu”
7|61|Naboola; “enywe Abandu banje ,Esie shendi khubukori tawe, halali esie endi Omurumwa okhurula khu Nyasaye Omulesi webiloonje biosi.”
7|62|eboosilinjia oburume bwa Nyasaye wanje omulesi, ne abachelelanga, ne ndamanya khu Nyasaye Omulesi aka enywe mulamanyile tawe
7|63|Koo muwukanga amachelelo okhurula khu Nyasaye Omulesi wenyu, okhuburira khumundu awuli mulala khwinywe, abekanyisilie kho munyoole okhuria Nyasaye, ne khomunyoole okhubelwa tsimbabaasi
7|64|Mana nibamuyingasia. Nafu nikhumuhabina ye nende abali halala ninaye muliaro. Ne nikhusishia balia abakhaya ebimanyisio biefu. Toto abo bali Abandu abawofu
7|65|Ne khu A’adi, khwayila Omusiani wabu Hud. Naboola; Enywe Abandu banje! Mulaame Nyasaye. “Enywe mubula Nyasaye wundi ulali Ye. Kho mana shimukhamuritsanga tawe?”
7|66|Abakhoongo mubakhayi mubandu bebe nibaboola mbu: “efwe khukhulola oli mubusilu, ne toto efwe khulolanga mbu ewe oli mubabeyi.”
7|67|Naboola; “Enywe Abandu banje shendi nende obusilu tawe, halali esie endi Omurumwa okhurula khu Nyasaye Omulesi webiloonje biosi.”
7|68|Ebosilinjia oburume bwa- Nyasaye wanje Omulesi. Ne esie khwinywe endisa owubachelela, Omwisikwa
7|69|Koo muwukanga mbu ametsulisio karula khu Nyasaye wenyu Omulesi okhuboolela okhurula khumulala mwinywe abekanyilisie? Ne yitsulile shingala yabakhola okhubukula Abundu wa Nuh, mana nabameta omubili omukhongo nende amani, kho yitsulile tsimbabaasi tsia Nyasaye kho munyoole okhubura
7|70|Nibaboola mbu; Koo! Okhwitsile mbu khulaame Nyasaye mulala yenyene, ne khuleshe akabapapa befu balaamanga? Mana khurerere akokhulakanga kano toto noli mubaboolanga obulaamba
7|71|Naboola mbu; “ Toto eshinyasio nende liruma okhurula khu- Nyasaye wenyu, Omulesi bimalile okhubakwila. Muyingananga nasi khumera butswa akamwalanga enywe nende bapapa benyu, aka Nyasaye aleshiliakhwo eshifune? Kho mana linde esie endi halala ninanyu mubalia abaliindanga
7|72|Mana nikhumuhonia ye nende abali halala ninaye. Khutsimbabaasi tsiefu, mana ni khuteta emisi chabalia abakana ebimanyisio biefu, ni shibali abasuubili tawe
7|73|Ne Thamudi khwaruma Omusiani wabu (ulangwa mbu) Swaleh. Naboola mbu; Enywe Abandu banje! Mulaame Nyasaye. Mubula Nyasaye wundi owulali Ye tawe, Toto shimalile okhuboolela eshimanyisio eshiabulafu okhurula khu Nyasaye wenyu Omulesi. Ino ni Ingamia ikhasi ya Nyasaye ili mbu ni eshimanyisio khwinywe. Kho muyileshe ilie khuliloba lia Nyasaye, nemulayumisia tawe, mwakhanyoola eshinyasio eshilulu
7|74|Ne yitsulile olwayabarao okhutila abundu wa Abandu ba- A’ad mana nabakhola obulayi khushialo, mumbakhanga tsinzu tsiobuyinda tsikhongo, ne mubaatsanga tsinzu mutsingulu, kho itsulile tsimbabasi tsia Nyasaye ne mulakhola obubii nohomba obutobela khushialo tawe
7|75|Omukanda kwafura mubandu baye kwaboolela balia abasuubili mubo abakholelungwa obubii mbu; “Koo musuubilanga mbu Saleh yarumwa nende Nyasaye wuwe Omulesi?” Nibaboola: “ Toto efwe khusuubila khukayarumwa nako”
7|76|Abafura abo nibaboola mbu; “Efwe khukhayile akamusuubilemwo ako”
7|77|Mana nibera ingamia eyo, mana nibaloba likhuwa lia Nyasaye wabu Omulesi, mana nibaboola; “Ewe Saleh, khurerere akokhulakanga toto ewe noli mubarumwa.’’
7|78|Mana omurengo kweshialo nende oluyoka nikubabukula, ne olwabwashia nibanyolekha mutsinzu tsiabu mafumama nibali emilambo
7|79|Mana Swaleh nabalekha naboola mbu; “ Enywe Abandu banje ndaboosilia oburume bwa Nyasaye wanje Omulesi, mana nebachelela, halali enywe shimwachama abamachelo tawe.’’
7|80|Ne khwaruma Lut, olwayaboolela Abandu bebe mbu; “Koo enywe mukholanga eshifwolo shiomundu yesi yesi eshili okhubaranjiliakhwo okhukhola khushialo tawe”
7|81|Toto enywe mwinjililanga Abasatsa mubwikombi nimulekha Abakhasi? Khane enywe muli Abandu beyisasia
7|82|Ne likalusio liabandu bebe shiliali halali mbu; “Mubaloonde mulukongo lwenyu, shichila ni Abandu betswenulanga.”
7|83|Mana nikhumuhabina nende Abandu bebe, okhuyiniakhwo omukhasi wuwe, yali mubalia abatong’a inyuma
7|84|Mana nikhubapupuchisilia ifula, kho lola indukho yabamabii shinga yali
7|85|Ne khubandu ba Madyana, khwaruma omusiani wabu(ulangwa) mbu Shuaib, Naboola mbu; “Enywe Abandu banje mulaame Nyasaye. Abulao Nyasaye wundi owulali Ye, Biamala okhuboolela ebifune biabulafu okhurula khu Nyasaye wenyu Omulesi, Kho muleng’aasie obulayi eshichelo nende iratili, ne mulakhalaka Abandu ebindu biabu tawe, ne mulakhola obutobela khushialo tawe nishimalile okhukaasa. Buno nibo obulayi khwinywe toto nimuli abasuubili
7|86|Ne mulekhala khunjila nimurisia Abandu nende okhubekalila khunjila ya 7. Nyasaye, balia abasuubila, nende okhwenya okhukosia injila . Ne yitsulile olwa mwali batiti, naye nabakhola okhuba abaanji. Ne muhenje shingala indukho ya Abandu bamabii yali
7|87|Ne omukanda kundi nikuliwo mwinywe akwasuubila akandarumwa kano, ne omukanda kundi shikwasuubila tawe, mana mulinde okhula shingala Nyasaye yetsa okhubusia hakari wefu. Naye niye Omubusia omulayi umalayo
7|88|Abakhongo ba Abafuru mubandu baye nibaboola mbu; “ Ewe Shuaib, khwitsa okhuwuyia ewe halala nende balia bakhusuubila mulukongo lwefu, nohomba mukalushe mumilukha chiefu.” Naboola; “Koo kata nichiakhusinya?”- (emilukha echo).”
7|89|Toto khulaba khuchishiile Nyasaye obubeyi nikhukalukha mumilukha chienyu, Nyasaye namalile okhuhonokosia nachio. Ne shikali khwifwe okhukalushila emilukha echo okhuyiniakhwo Nyasaye wefu Omulesi niyenya. Amachesi ka Nyasaye kaswana buli khushindu. Nyasaye niwakhwisikanga. Nyasaye wefu Omulesi, khwikulile, okhubusilie hakari wefu nende Abandu befu khubwatoto, nawe newe omulayi muno uwababusia
7|90|Abakhoongo babakhayi mubandu baye nibaboola; “Nimuloonda amakhuwa ka Shuaib toto awo mulaba abanyoola okhusikha”
7|91|Mana omurengo kweshialo kwoluyoka nikubabukula, mana nibubashielia mulukongo lwabu nibafumame nibali emilambo
7|92|Balia abayingasia Shuaib nibaba shinga abalaliwo tawe. Balia abayingasia Shuaib nibo banyoola okhusikha
7|93|Mana nabalekha naboola; “Enywe Abandu banje, ndabosilia oburume bwa Nyasaye wanje Omulesi, mana nebachelela, kho ndakhabelelela endie Abandu abakhayi.”
7|94|Ne shikhwaruma Omurumwa yesi yesi mulukongo halali khwatila abamenyamwo khu busandi nende khu butinyu khobanyoole okhwihotselesia
7|95|Mana khandi efwe khukalukhaninjia habundu wamabii okhuba andayi, mana nibatsililila, ne nibaboola; “Ubusandi nende omwikhoyo bianyoola bapapa befu” mana nikhubatila mapwoka nibashili okhumanya
7|96|Ne toto Abandu bomutsingongo babetsanga mbu basuubila mana baria Nyasaye, toto khwakhabeekulile tsikhabi okhurula mwikulu nende mwiloba. Halali bayingana mana nikhubatila khulwo khubeela kalia akabakhaabanga
7|97|Koo, Abandu betsingongo basuubilanga mbu eshinyasio shiefu sishilaboolela eshilo nabo nibali mukhukona tawe
7|98|Nohomba Abandu betsingongo basuubilanga mbu eshinyasio shiefu sishilaboolela eshitere nabo nibali mukhubaya tawe
7|99|Koo basuubila mbu banyala okhuliinda eshinyasio shia Nyasaye? Shibasuubilanga okhunyala eshinyasio shia Nyasaye tawe halali Abandu basikha
7|100|Koo shibamanyile balia ababukulanga eshialo Abandu bandi nibakharula mbu nikhwenya khulabara mumasila khutsimbi tsiabu, ne khupe eshimanyisio khumioyo chiabu, mana khulwendio balobe okhuwulila
7|101|Etso nitsingongo etsia khukhukanilanga amakhuwa katsio, Toto babeetsela Abarumwa babu, nende amebaalo kabulafu , kho shibali nibakhasuubila khukalia akabali nibakhaya khale, na endio ni lwa 7. Nyasaye akhupanga eshimanyisio khu mioyo chabakhayi
7|102|Ne abanji babu khwabanyoola mbu shini abesikwa khundakano tawe, halali abwatoto abanji mubo ni ababii
7|103|Mana nikhurulao nikhuruma Musa nende ebifune biefu, khu Firauni nende Abandu bebe, halali batsikholela obubii, kho henga shingala indukho ya abeyisasia yali
7|104|Ne Musa naboola; “Ewe Firauni, toto esie endi Omurumwa okhurula khu Omulesi webindu biosi.”
7|105|“Kanichilisia mbu ndalaboola khu- Nyasaye halali obwatoto, emalile okhubeetsela nende ebifune okhurula khu Nyasaye wenyu omulesi kho lekhula Abana ba Israili babe ninasi
7|106|(Firaun) Nabola mbu; “Noli niwitsile nende eshilolelo nakhashirerekhwo toto noli mubandu ababoolanga obulaamba”
7|107|Nasukuna indabushi yiyie, mana nikalukhana inzukha yatoto
7|108|Ne narusia omukhono kukwe, nikukalukhana	omulafu	tswe khubakuhenganga
7|109|Abakhongo mubandu ba Firaun nibaboola mbu; “Toto uno ni Omulosi Omumanyi muno.”
7|110|Yenya okhubarusia mushialo shienyu, kho mulola murie
7|111|Nibaboola; “Muleshe hatiti ye nende Omusiani wabu, ne ruma abakhung’asinjia Abandu mumatokho.”
7|112|Bakhurerere buli Omulosi Omumunyi muno
7|113|Abalosi nibetsa khu Firaun, nibaboola mbu; “khwitsa okhunyoola omurungo nikali mbu khushila
7|114|Naboola mbu; “ Eeh! Efuchilila. Ne mwitsa okhuba abacheni banje”
7|115|Nibaboola mbu ; “Ewe Musa koo, newe witsa okhusukuna nohomba efwe khuranjilile?”
7|116|Musa naboola mbu ; “Enywe sukune” (ranjilile) Kho olwabasukuna belimia tsimoni tsiabandu mana nibabarisia nenibetsa nende obulosi obukhongo
7|117|Ne nikhufimbulila Musa mbu “sukuna indambushi yiyio” Mana ni imila biosi ebiabali nibakholele
7|118|Obwatoto nibulolekha, ne nibibiya biosi ebia bakholanga
7|119|Kho nibashilwa eyo, mana nibatong’a abatiti
7|120|Ne Abalosi nibakalukhana okwinamila(Nyasaye) nibasujuda
7|121|Nibaboola mbu; “Khusuubile Nyasaye omulesi webindu biosi.”
7|122|Nyasaye wa Musa nende Haruni
7|123|Firaun naboola mbu; “Oh! Musuubile muye neshili okhubasubula?, Kuno niko omubayo kwa mumbayile mulitokho lino, mbu kho murusiemo abamenyamwo bene litokho, kho.. mwitsa okhulola.”
7|124|“Khulabateta emikhono chienyu buchiikha mana nditsa okhubabamba mwesi”
7|125|Nibaboola mbu; “Toto efwe ewa- Nyasaye wefu nakhulikalukha”
7|126|“Ne ewe shiwalolakhwo libii liosiliosi khwifwe tawe halali mbu khusuubile ebimanyisio bia Nyasaye alwabikhuulile, Nyasaye	wefu!	Khusundulekho obwifwili(okhwisumilisia) ne okhufwisie nikhuli abasalamu
7|127|Ne abakhongo mubandu ba Firaun nibaboola mbu; “koo, olalekha Musa nende Abandu baye banyasie eshialo , ne nibalekha ewe nende abanyasaye bobo” Naboola mbu; “khwitsa okhwira abana babu Abasiani ne khulalekha abakhana, ne toto efwe khuli aba-amani hekulu wabu.”
7|128|Musa naboolela Abandu bebe; “Sabe obukhoonyi khu Nyasaye mana mwifwile. Eshialo ni shia Nyasaye, alishihelesia wayenya atong’ekhwo mubasumba baye, ne indukho indayi niyabalia abamuria
7|129|Nibaboola mbu; “khusinyisibwe noshili okhwitsila, nende khandi niwakhamala okhwitsila” Musa naboola mbu; “Nyasaye wenyu alasishia omusuku wenyu, ne alabakhola enywe okhuba abaruchi be ebialo bino. Kho alole shinga enywe mulakhola”
7|130|Ne toto khwahelesia Abandu ba Firaun eshinyasio khu mika, nende okhubalemelia ebiamo mbu khobanyoole okhwitsulila
7|131|Obulayi nibwabolelanga baboolanga mbu; “Buno ni shichira efwe” ne obubii nibubetsela babura khu Musa nende abali ninaye. Toto obubii buboolelanga obo burula khu Nyasaye, (sichila amabii kabu) halali abaanji mubo shibamanyile tawe
7|132|Nibaboola mbu; “Kata nimwitsa nende eshimanyisio shiosi shiosi mbu okhuloche nasho shikhulakhusuubila tawe
7|133|Mana nikhubarumila imbumbuyeka nende tsisiche, nende tsikhungu nende amashele nende amalasile, okhuba ebimanyisio ebia habulafu, mana nibakhola obufuru ni baba Abandu abamabii
7|134|Ne eshinyasio nishakhamala okhubanyoola baboola mbu; “Ewe Musa khusabile Nyasaye wuwo khu kalia akayakhulaka. Nokhurusiliao eshinyasio shino toto khulakhusuubila ne toto khulakhulekhulila Abana ba Israil otsie ninabo
7|135|Ne ngala khubayiniliao eshinyasio, okhula ebise bindi, bafunakanga indache
7|136|Mana nikhubarunjia nikhubasishia munyanza shichila liyinji liabu khubimanyisio biefu, nende okhubula nabio oluchendo
7|137|Mana nikhuchelamia- nikhuhelesia- Abandu balolekhananga abateshele, ebukwe nende mumbo weshialo ewakhwarayo tsikhabi. Mana likhuwa lilayi lia- Nyasaye nilileng’ana khubaana ba Israil, khulwa okhwisumilisia khwabu, mana nikhusishia aka Firaun yakholanga nende Abandu bebe, nende bilia ebiabombakhanga
7|138|Mana nikhubusia Abaana ba Israil munyanza mana nibabura khubandu balamanga ebifwanani, nibaboola mbu; “Ewe Musa, khukholele Abanyasaye fwesi shingala Abandu abo boosi bali nende Abanyasaye” Naboola mbu; “Toto enywe muli Abandu bakholanga obusilu.”
7|139|“Bano akabali ninako kano ketsa okhusikha ne ni amakhaya akabakholanga.”
7|140|Naboola; “koo ebakonyele Abanyasaye abundu wa Nyasaye, naye niye owabachingula hekulu okhushila Abandu boosi
7|141|“Ne (yitsulile) olwa khwabahabina khu Firaun nende Abandu be, ababetsanga eshinyasio, eshibii muno olwa beranga Abana benyu abasiani, nibalekha abakhana abalamu, ne mu ako kali amatemo amakhongo okhurula khu Nyasaye wenyu
7|142|Ne khwalaka Musa tsinyanga amakhumi kataru ne nikhumetakhwo ekhumi, nibiula ebise bia Nyasaye wuwe tsinyanga amakhumi kane. Mana Musa Naboolela Omusiani wabu, Haruni mbu: “Tila habundu wanje okhwimilila Abandu banje ne obe omulayi, ne olalonda tsinjila tsiabalia bakholanga obubii tawe.”
7|143|Ne Musa olwa yoola khubise biefu, mana Nyasaye wuwe nalomaloma ninaye, yaboola mbu:“Nyasaye wanje nzechesiekhwo ekhulole” Yaboola; mbu: “shiwakhandola tawe halali henga khu lwanda-luli imbeli wuwo olo nilulatong’a habundu walwo oba witsa okhundola.” Kho Nyasaye wuwe olwa yelolosia khulwanda yakhola olwanda lwa tonyokha tonyokha, mana Musa nakwa hasi nasuma. Olwa yakalusia omwoyo naboola mbu;“oluyali nolulwo, esaba obulesheli khwiwe, nasi endi mubasuubili bokhuranga ”
7|144|Nyasaye naboola mbu; “Ewe Musa toto esie ekhwawule mubandu khulwa oburume bwanje nende okhulomaloma khwo ninasi, kho bukula kekhwelesinjia ne obe mubalia bakhupanga orio.”
7|145|Nenikhumuhandichila mutaurati eyo amachelo (Kabuli imbia) nende amebaalo kabuli eshindu, kho katile nende amani ne olomesie Abandu okhutila amalayi kano. Hambi ano nditsa okhubeechesia eshimenyo shabandu ababii
7|146|“Ndalabekalila balia belolanga mubufuru khushialo munjila ilali ya toto, balia buli eshimanyisio shiabalola shibasuubila tawe, ne nibalola injila yobulunjifu shibayitila mbu niyo injila tawe, halali nibalola injila yobukori bayibukulanga mbu niyo injila. Endio nilwokhuba mbu bayingana ebimanyisio biefu nende okhubula ninabio oluchendo
7|147|Nebalia abayingana khubimanyisio biefunendeokhukhung’aanakhwomwikulu, ebikhole biabu biabiya, kho balirungwa akandi akali kalia kabakholanga
7|148|Olwa Musa yarula-(natsia okhwenda amalako) Abandu bebe bakhola khubirone biabu eshimosi, eshifwanani shiananga, Koo shibalolakhwo mbu eshinyasaye shiabu esho sishilomalomanga nabo tawe, nohomba sishibalunjisinjia khunjila tawe. Halali bashikholasa okhuba Nyasaye mana nibaba abamabii
7|149|Ne olwa beyitsulisia, nibalola mbu toto bamalile okhukora, baboola mbu; “Nyasaye nalakhubeela tsimababaasi tawe, toto khulaba mubalia abatibile”
7|150|Olwa Musa yachelela khubandu bebe nasinyishe khandi nabelele, Yaboola mbu: “obubii buli burie buno bwamukholele inyuma wanje nindakharula? Koo muranjilile likhuwa lia Nyasaye wenyu,” Mana nasukuna tsimbao tsilia, mana natila omurwe kwo musiani wabu okhukhwesa ebuleka wuwe, (Haruni)naboola mbu: “Ewe Omwana wa mama wanje! Toto Abandu bandechele, kata babeele ahambi okhunzira, kho olasangasia abasuku okhubela esie tawe, nohomba olara esie halala nende Abandu ababii tawe.”
7|151|Naboola; “Nyasaye undeshele nende Omusiani wefu, ne okhwinjisie mutsimbabaasi tsitsio ewe toto oli wetsimbabaasi	muno	ukhushila abetsimbabaasi boosi.”
7|152|Toto balia abakhola eshimosi okhuba Nyasaye balanyoola oburuma okhurula khu Mulesi wabu, nende ubuteshele mubulamu bwokhushialo, na endio nilo olwa khurunganga abachishi bachikhanga
7|153|Ne balia abakhola amabii mana nibekanila nibakhamala mana nibasuubila, Toto Nyasaye wuwo Omulesi alabaleshela shichila niye Omunji wobulesheli nende Owetsimbabaasi tsinyinji
7|154|Ne olwa liruma lia Musa liakalukha hasi, yabukula tsimbao tsilia. Ne khumahandiko katsio obulunjifu nende tsimbabaasi khubalia baritsanga Nyasaye wabu Omulesi
7|155|Musa nalobola Abandu amakhumi saba(abalayi) mubandu baye, khundache yefu, mana omurengo omukhongo shingala kwaboolela Musa naboola; “Nyasaye wanje, wenyanga wakhabasishiye halala ninasi khale. Ukhusishia khulwo khubeela akabasilu bakhola mwifwe? kano shikali 7. halali amatemo koko, khuko olekha yakora owawenya, ne olunjisia owawenya , ewe newe omuliindi wefu, khokhuleshele ebionono biefu mana okhubeele tsimbabaasi, nawe newe omulesheli omulayi muno owabalesheli.’’
7|156|“Ne okhuhandichile amalayi khushialo khuno, nende mutsuli mwikulu. Efwe khukhukalushila; Nyasaye naboola mbu: “Eshinyasio shianje ndalahelesia owandenya, ne tsimbabaasi tsianje tsiaswana buli eshindu; nditsa okhutsiandichila balia baritsanga akandakaana, nende barusinjia eshihanwa, nende basuubilanga tsinyali tsiefu
7|157|“Balia abaloondanga injila yomurumwa, Omurumwa ulamanya okhusoma nende okhuhandika tawe, owabalolanga yahandikwa Muitaurati nende mu Injili uwubachelelanga okhukhola amalayi nende okhubakania okhukhola amabii, nende akhubatiukhula emisiko nende eminyororo chiabali nibaboywa. Kho balia abamusuubila mana nibamuwa oluyali mana nibamuhabina, mana nibaloonda obulafu obweshibwa halala ninaye abo nibo balibura
7|158|Boola;(Ewe Mohammad) “ enywe Abandu Esie endi Omurumwa wa Nyasaye, khwinywe mwesi, owuli nende obwami bwo mwikulu nende khushialo obulao Nyasaye wundi ulali Ye tawe , ahananga obulamu khandi niye ufwisinjia, kho suubile khu Nyasaye nende Omurumwa wuwe, owakorwa okhusoma nohomba okhuhandika, Owusubilanga Nyasaye nende amakhuwa keke, kho muloonde injila yiye kho munyoole okhukololokha
7|159|Ne mubandu ba Musa balimwo Abandu balunjisinjia abashiabwe khubwatoto. Ne khubwatoto baleeng’asinjia
7|160|Nikhubakabula tsimbia ekhumi na tsibili, emikanda chaukhane. Ne nikhufimbulila Musa olwa Abandu baye bamusaba amatsi mbu; “khupa lichina nende indabushi yiyio” mana amatsi nikarundukha okhurula mwichina elo, nikekhola tsindoto ekhumi natsibili, ne buli Omundu namanya habundu waye wokhunywa. Nikhubakholela eshinikha shiamaleesi, ne nikhubeshilia Mana nende Salwa. (Nikhubaboolela); “Mulie ebilayi biakhubakabilekhwo bino” Shibakholela efwe obubii tawe halali abeene nibo bekholela obubii
7|161|Ne(betsulisie) olwababoolelwa mbu; “ikhale mulukongo luno, (Beitul maqaddas)- muliemwo wosi wosi amwenya, nemuboole (ebise biokhwinjila) “khuleshele ebionono biefu” ne mwinjile mumuliango nimwihotselesiye, khwitsa okhubaleshela tsimbi tsienyu, nekhulametela obulayi balia bakholanga amalayi
7|162|Halali- Balia bakholela obubii emioyo chiabu mubo bakalukhania amakhuwa akabalali nibaboolelwa, mana nikhubeshilia eshinyasio okhurula mwikulu, shingala bekholela obubii abeene
7|163|Nebarebekhwo amakhuwa kolukongo lwali ahambi nende inyanza. Olwa bafunakanga lilako lia Jumamosi. Olwe tsinyeni tsiabu tsiabetselanga hekulu hekulu- tsinyanga tsia Jumamosi tsiabu, ne tsinyanga tsilali tsia jimamosi shitsiabetselanga tawe. Ne endio nilwakhwabahelesia amatemo khulwa okhukhaya khwabu
7|164|Ne (betsulisie) Abandu bandi mubo shingala baboola mbu: “Bukhala shina bwokhukania Abandu bomanyile mbu Nyasaye alabasishia nohomba alabahelesia eshinyasio eshilulu” Nibaboola mbu; “Kho khube nende shichila imbeli wa Nyasaye wenyu, bakhaba bario baria.”
7|165|Kho olwabaleka akabetsulisibungwa, 7. khwahabina balia abakaninjia Abandu okhukhola amabii, mana nikhusandia balia abakhola amabii eshinyasio eshibi khulwa obubii bwabu
7|166|Ne olwa bafura nibaloba okhulekha akabakanibwa, khwababoolela mbu; “Mube amashene amakhunge – (Kalondungwa- kabula oluyali)
7|167|Ne (betsulisie) olwa Nyasaye wuwo yara habulafu mbu yetsia okhubarerera Abandu betsa okhubasandia okhusandia okhubii okhula inyanga yeyindukho. Toto Nyasaye wuwo ni Omwangu weshinyasio. Ne toto ye ni Omunji wetsimbabaasi
7|168|Mana nikhubakabukhania(abayahudi) khushialo emikanda chikabukhane. Ne balimwo abalayi ne abandi balalibario tawe, Mana nikhubatema khumalayi nende khumabii bakhaba bario banyoola okhukalukha
7|169|Mana nilwitsa inyuma wabu(wabayahudi abo) Olwibulo olubii, alwaleshelwa eshitabu babukulanga ebiakanwa bio mushialo muno, nibaboola mbu; “khwitsa okhuleshelwa” nende ebindi bieimbia ino nibiboolela nibabukula. Koo shikaboolelakhwo amalakano mushitabu mbu balabolakhwo khu- Nyasaye halali akatoto? Nabo bamala okhusoma kalimwo. Ne inzu yomwikulu iliba indayi muno khubalia abaritsanga Nyasaye. Koo shibamanyangakhwo tawe
7|170|Ne balia batilanga eshitabu, mana nibalumilila okhulaama,(khulibarunga amalayi). Toto efwe shikhukosinjia omurungo okwa bakholi bamalayi tawe
7|171|Ne olwakhwasiula olukulu nibiba shinga lilesi hekulu wabu nibapara mbu lulabakwila. (Nikhubaboolela mbu); Tile nende amani akakhwabahelesia kano na yitsulile kalimwo mwakhaba murio mwanyoola okhuria
7|172|Ne(yitsulila) Olwa Nyasaye wuwo olwa yabukula mubandu okhurula mubo mulwibulo lwabu, mana nabakhola abaloli khumioyo chiabu abeene. (naboola);” Koo isie shendi Nyasaye wenyu?” Nibaboola mbu “Eeh- khurusia obuloli mbu (Ewe oli Nyasaye wefu)” Nyasaye nababoolela mbu ; “Muletsa okhuboola inyanga yeyindukho mbu efwe khwali khung’ang’alile tawe
7|173|Nohomba mwaboola mbu: “bapapa befu nibo batsokasia khale, nafu khuli olwibulo lweyinyuma wabu, Kho witsa okhusishia khukabakori bakholanga.”
7|174|Na endio nilwa khwinoosinjia tsinyali tsiefu, bakhaba bario banyoola okhukalukha
7|175|Ne basomele amakhuwa ka balia abakhwahelesia tsinyaali tsiefu mana nibatsifwalulamwo mana shetani nabaninabo, nibaba mubalia abakora
7|176|Ne khwenyanga khwakhabachingulile khutsio, halali bo bahandila- khushialo(okhwenya obwikhoyo nende okhwibilila mwikulu) Mana nibaloonda obwikombi bwabu. Ifwani yabu ili shinga imbwa noyikhupila oluyoka- iheesana, nenoyilekha iheesana butswa. Eyo niyo ifwani yabandu bayingasia ebimanyisio biefu, kho bakanile tsingano bakhaba bario baparamwo
7|177|Ni obubii buliburie buno ifwani ya balia abaingasinjia ebimanyisio biefu, ne ni emioyo chiabu abeene nichio echabakholelanga obubii
7|178|Aba Nyasaye alunjisia abo nibo abalunjifu, Ne aba alalekha bakore, abo nibo abasikha
7|179|Netoto efwe khwalonjela omulilo kwa Jahannam abaanji Mumajini nende Abandu. Bali nende emioyo halali shibachikhonyelanga okhumanya tawe, Bali nende tsimoni halali shibalolelanga tawe, bali nende amarwi halali shibakawulilanga tawe, abo bali shinga tsisolo, halali abo nababii muno, abo nibo abakoyana
7|180|Ne Nyasaye ali nende amera amalayi kho mukekhonyele okhumusaba. Ne muleshe balia banyasinjia oluyali lwa amera keke. Hambi ano betsa okhurungwa kalia akabakholanga
7|181|Ne mubalia abakhwaloonga abandi baliwo balunjisinjia khubwatoto ne khubwo baleng’asinjia
7|182|Ne balia abayingana khubimanyisio biefu khulabakhwesa kaala kaala munjila yabalamanyile tawe
7|183|Nasi nditsa okhubahelesia ebise. Toto amani kanje namasiro
7|184|Koo, shibetsulilangakhwo tawe, Omundu wabu oyo abula lilalu? Shali halali Omwikanyilisi owabulafu
7|185|Koo, shibahengangakhwo obwami bwomwikulu nende mushialo, nende ebindu bia Nyasaye yalonga? Mbu awundi indukho yabu ili ahambi, Mana kalali kano, ni makhuwa shina akandi akabalasuubila
7|186|Aba Nyasaye alekhulanga bakora, abo babula ubalunjisia, ne abalekha mubukori bwabu nibayelayela
7|187|Bakhurebanga ibise bieyindukho(eyo). Okhurulila khwayo khuliba lina? Boola; “Obumanyi bwayo buli khu Nyasaye wenje, abulao umanyile ebise biayo halali ye mwene. Ni isiro mwikulu nende khushialo, shilibetsela tawe halali mapwoka. Bakhurebanga opara mbu newe wayikoonya wayimanya. Boola; obumanyi bwayo buli khu Nyasaye, halali Abandu abanji shibamanyile tawe
7|188|Boola; “Embula obunyali bwokhwikhonya nohomba bwokhwilinda khumabii halali shinga Nyasaye yenya. Ne embetsanga mbu ndamanya akefisile ndakhametele okhukhola amalayi mubunji, ne obubii bwosibwosi shibwakhanzulilekhwo tawe, esie shendi shiosi shiosi tawe halali Omwikanyilisi nende Omusuubisia wabandu basuubilanga
7|189|Niye owabaloonga okhurula khumundu mulala, ne okhurula khumundu oyo nalonga abakhasi babu, kho banyoole obwihotselefu (okhurula khu bakhasi). Ne olwa yenjilananga naye atilanga inda-inyangu eyachendanga nayo. Ne olwayisitoyanga (inda) balamanga Nyasaye wabu (omukhasi nomusatsa); “Nakhuhelesia Omwana omulayi toto khulaba mubalia abakhupanga orio?”
7|190|Olwa abahelesinjia(omwana)omulayi. Bakholelanga Nyasaye obutsokaasi khushilia eshia bahelesiyie, Nyasaye niwoluyali muno ne ali hekulu khukabamutsokasinjia yako
7|191|Batsokaasinjia balia abalaloonga eshindu, nabo boosi nibaloongwa
7|192|Ne shibanyala okhubakhoonya tawe, nohomba bo okhwikhoonya abene tawe
7|193|Ne nimubalanga khubulunjifu, shibalabalondakhwo tawe, Ni halalasa awo, nimubalanga nohomba nimuwuleela
7|194|Toto balia abamulaamanga abalali Nyasaye tawe ni Abandu butswa shinga enywe, Mubalanjekhwo, mana bafuchilile, nimuli mbu muli abatoto
7|195|Koo, bali nende ibilenje biokhuchendela? Nohomba bali nende emikhono chiokhutilila? Nohomba bali nende tsimoni tsiabalolelanga? Nohomba bali nende amarwi kabawulilanga? Boola; lanje abamutsokaasinjia Nyasaye ninabo, mana mukhole obutobela bwenyu(bwokhusishia)- ne mulambesie ebisi biosi biosi tawe. (musishie toto nikali mbu munyala)
7|196|Toto Omulindi wanje ni Nyasaye oweshia eshitabu, naye niye olindanga abakholanga amalayi
7|197|Nebalia abamulamanga balali Nyasaye shibanyala okhubahabina nohomba okhwihabina abeene tawe
7|198|Ne nobalaanga khubulunjifu shibawulila tawe, ne olabalola bakhuhenganga halali shibalolanga tawe
7|199|Tilana nende obulesheli, ne alomesie amalayi, ne olekhane nende abasilu
7|200|Ne eshibeyibeyi shia shetani nishikhunyasia, wilinde khu Nyasaye - (boola; Audhu billahi)- . Toto ye niye omuwulili omumanyi muno
7|201|Balia abaritsanga Nyasaye olwa shetani obafulukunyanga, betsulilanga mana balola injila
7|202|Ne Abasiani babu (shetani) , babakhweselanga mubukori mana bo shibachong’anga tawe
7|203|Nenolabarereraeshimanyisioshiabenya nibaboola mbu; “shiwakhashikasiye butswa eweomwene?” Boolambu’“esieenoondanga kefimbulilwe okhurula khu Nyasaye wanje. Bino ni ebimanyisio birulanga khu Nyasaye wenyu ne ni obulunjifu nende tsimbabaasi khubandu basuubilanga.”
7|204|Ne Ikurani nisomwa murechelesie ne muwulele mwakhaba murio mwanyoola tsimbambaasi
7|205|Ne Murumbule Nyasaye wuwo mumwoyo kwao mubwihotselefu nende muburii, ne olakhupa oluyoka mumakhuwa tawe, itsuli nende ing’olobe, ne olaba mubalia abang’ang’aala tawe
7|206|Balia abali ewa Nyasaye wuwo(nabo ni Malaika) shibali abafuru okhumukholela ibada yiyie tawe, ne bamwitsominjia ne bamwinamilanga
8|1|Bakhurebanga omwandu kunyoolelwe mwiyie.(Kukabwe kurie) Boola; “omwandu kunyoolelwe mwiyie ni kwa Nyasaye, nende Omurumwa (londe shingala betsa okhubakaba). Kho murie Nyasaye ne mukasie omulembe hakari wenyu, ne muwulile Nyasaye nende Omurumwa wuwe ni muli Abasuubili (abahabwene)
8|2|Toto Abasuubili ba habwene nibalia olwa Nyasaye arumbulwa, emioyo chiabu chitsulamwo oburi, ne nibasomelwa tsinyaali tsiefu tsibameta obusuubili, ne Nyasaye wabu butswa niye wabesikanga
8|3|Balia abalumilanga okhulaama, ne khushia khubakabile barusinjia eshihanwa
8|4|Abo nibo abasuubili batoto, bali nende obukhongo ewa Nyasaye wabu, nende eshileshelo nende omukabo omulayi
8|5|Shinga olwa Nyasaye wuwo yakhurusia munzu yiyio khubwatoto, ne omukanda mulala mubasuubili nikulachamila tawe
8|6|Bayingana ninawe obwatoto nibumalile okhurumbukha, opara mbu balumungwa okhutsia mulumbe nibalola
8|7|Ne olwa Nyasaye yabalaka mbu omukanda mulala kulaba okwenyu, mumikanda chibili chilia. Nanyu mwali muyanzile munyoole omukanda kubula amawa(amani) kube okwenyu. Ne Nyasaye yenya okhura habulafu obwatoto khumakhuwa keke ne atete emisi chiabakhayi
8|8|Kho anyoole okhwemia obulaamba, nende okhukwishia obubeyi, kata ababii nibasinyishe
8|9|Olwamwasabaobukhoonyikhu- Nyasaye wenyu, mana nabakalusia mbu; “Toto esie nditsa okhubahelesia Abamalaika iyelefu ndala abetsa okhubetsela malondokhana
8|10|Ne Nyasaye shiyakhola kano halali okhuba obusangali khwinywe nende okhutinyisia emioyo chienyu. Ne obuhabini bubulao halali okhurula khu Nyasaye. Ne toto Nyasaye niwaamani Owamachesi muno
8|11|(Itsulila) olwa yabarerera tsindoolo eshimanyisio shio mulembe kurulanga ewuwe; mana nabeshilia amatsi okhurula mwikulu okhubatswenula nende okhubarusiakhwo obumali bwa shetani, nende okhuboya halala emioyo nende okhutinyia ebilenje bienyu hasi
8|12|(Itsulila) olwa Nyasaye wuwo yabafimbulila Malaika(nababoolela); “Toto eise endi halala ninanyu, kho re amani mubalia abasuubila, nditsa okhura oburi mumioyo chia abakhayi, kho mubakhupe hekulu khwikosi ne mutete tsinzala
8|13|Endio nilwokhuba mbu baloba Nyasaye nende Omurumwa. Ne ulia uloba Nyasaye nende Omurumwa wuwe, toto Nyasaye ni weshinyasio eshilulu
8|14|Kho mupile netoto abakhayi bali nende eshinyasio shomulilo
8|15|Enywe abasuubila nimubukanana bakoyakoyania. muliyie	nende	abakhayi, mulabakalukhanilia emikongo chienyu tawe
8|16|Ne ulia ulakalukhania omukongo kukwe inyanga eyo, halali nakalukhananga khulwa okhulwana, nohomba okhutsia mumukanda elubeka wuwe okhukhonya, alaba akhoyeshela liruma lia Nyasaye, ne eshimenyo shiaye ni mumulilo. Nao ni habundu abii muno wokhukalukha
8|17|Shimwabeera tawe halali Nyasaye niye owabeera. Ne shiwalasa olwa walasa tawe halali Nyasaye niye walasa, Nyasaye yakhola kano khulwa okhuhelesia abasuubili obulunjifu burulanga ewuwe, Toto Nyasaye niye Omuwulili Omumanyi muno
8|18|Khukano netoto Nyasaye yetsa okhutendeyia amani kabakhayi
8|19|Nimwenya okhumanya (okhulola obwatoto nende obubeyi) Obwatoto bwamalile okhuboolela. Ne nimulekha bulabaobulayikhwinywe, nenimukalushila fwesi khulakalushila ne Abandu benyu shinibabakhonyekhwo shiosi shiosi tawe Kata nibali abanji, Ne Nyasaye ali halala nende Abasuubili
8|20|Enywe abasuubila! Murie Nyasaye nende Omurumwa wuwe, mulamwilukha tawe nimuwulilanga
8|21|Ne mulaba shinga balia baboolanga mbu; “Khuwulile” nekhane bashili okhuwulila
8|22|Toto tsisolo tsimbi muno imbeli wa Nyasaye- nitsilia tsikholanga mbu shitsiwulilanga tawe- nitsindimbe, tsisilu. Tsilia tsilekhonyela obwongo tawe
8|23|Ne Nyasaye alolanga obulayi bwosi bwosi mubo yakha bawulilisiye nekata abawulilisia bakhakalukhane butswa
8|24|Enywe abasuubila mufuchilile omulango kwa Nyasaye nende Omurumwa olwa abalanga mukalia aketsa okhubahelesia obulamu, amalayi, ne manye mbu Nyasaye yenjilanga hakari womundu nende omwoyo kukwe, ne ewuwe ni amulikhung’asibwa
8|25|Ne murie eshinyasio eshilakhaya okhunyoola balia bakhola obubii bonyene mwinywe, ne mumanye mbu Nyasaye ni omululu weshinyasio
8|26|Ne yitsulile, olwa mwali batiti, olwa mwalolekhananga abateshele khushialo, olwa mwaritsanga Abandu okhubayula, mana nabahelesia habundu alayi okhwikhala, mana nabahelesia amani khubuhabini bubwe, ne nabahelesia omukabo omulayi khomunyoole okhupa orio
8|27|Enywe abasuubila, mulakholela Nyasaye nende Omurumwa obulianga tawe. Ne mulakhola obulianga khukhusuubilana khwenyu tawe- nimumanyile
8|28|Ne manye mbu emiandu chienyu nende abana benyu ni amatemo. Ne toto Nyasaye ali nende omurungo omukhongo
8|29|Enywe abasuubila ni muria Nyasaye, yetsa okhubahelesia amachesi kokhwawukhasia amalayi nende amabii, ne yetsa okhubaleshela ebionono bienyu, ne alabaleshela, Ne Nyasaye niwetsimbabaasi tsinyinji
8|30|Olwa abakhayi bakhututila mbu bakhutile nohomba bakhwire, nohomba bakhuwuyie mana nibatuta, ne Nyasaye nakalukhania obututi bwabu, ne Nyasaye niye Omulayi muno mukhukalukhania
8|31|Ne tsinyaali tsiefu nibasomelwa baboolanga mbu; “Khumalile okhuwulila ne nikhwenya fwesi khunyala okhuboola nga ako” Kano shini shiosi shiosi tawe, halali tsingano tsia bandu bakhale
8|32|Ne olwababoola mbu; “ Ewe Nyasaye nikali mbu kano niko obwatoto okhurula khwiwe, mana khuupile nende ifula yamachina karulanga mwikulu, nohomba khurerere eshinyasio eshilulu.”
8|33|Ne Nyasaye shiyali wokhubahelesia eshinyasio nawe Omurumwa nolimubo halala tawe. Ne Nyasaye shiyali wokhubahelesia eshinyasio ne abandi mubo nibasabanga eshileshelo
8|34|Nabo bali nende lilayi shina lia Nyasaye alabahelesia eshinyasio, nikali mbu bekalilanga Abandu omusikiti okwoluyali oko, Ne shini abaliindi bakwo tawe, toto abalindi bakwo nibalia abaria Nyasaye, ne obunji mubo shibamanyile shiosi shiosi tawe
8|35|Ne isaala yabu munzu yoluyali shiyali halali okhupa emilosi nende amakhofi. Kho pile eshinyasio shingala mwakhayanga
8|36|Toto balia abakhaya barusinjia omwandu kwabu okhwikalila injila ya Nyasaye, betsa okhukurusia mana kalababeela ameyitsulisio mana balashilwa. Ne balia abakhaya balikhung’asibwa mumulilo
8|37|Kho Nyasaye anyoole okhwawukhasia ababii nende abalayi, nende okhura abamabii hekulu ewa abamabii bandi nende okhubabumba boosi halala nende okhubasukuna mumulilo. Abo nibo banyoola okhusikha
8|38|Boolela balia bakhaya mbu; “Nibalekha, balaleshelwa akabura, ne nibakalushila, kamala okhubaburira amachelasio ka bandu bakhale.”
8|39|Ne khupane ninabo okhuula mumale amatemo nende okhusandibwa. Ne idini ibe yosi shichila Nyasaye. Ne nibalekha, awo toto Nyasaye alolanga muno akabakholanga
8|40|Ne ni bakalukhana manye mbu Nyasaye niye Omwami wenyu ni Omulesi nende Omukhoonyi Omulayi
8|41|Ne manye mbu shiosi shiosi shiamulanyoola muliyie ebuleka washio wa kharano ni khulwa Nyasaye nende Omurumwa wuwe, nende Abekho nende Abana Abafwilwa nende Abamanani nende Abalikhuluchendo, toto nikali mbu mwasuubila Nyasaye nende akakhweshila khumusumba wefu inyanga yobukabukhasio, inyanga yemikanda chibili chiabukanana, Ne Nyasaye niye mwene obunyali hekulu wa buli eshindu
8|42|Olwa mwali mwitwoma eliasi nabo nibali mwitwoma elia hale, omukanda kwomwandu (kwa Abu Sufiyan) nikuli emwalo wenyu, ne mulakananga ebise mwakhakabukhane, halali ni mbu okhula Nyasaye abusie likhuwa liali nilikhoyekhane okhubura, kho ulia usikha asikhe ebifune bili habulafu, ne unyoola obulamu amenye nende ebifune bili habulafu. Ne toto Nyasaye ni Owokhuwulila Omumanyi muno
8|43|Olwa Nyasaye yabechesia mumaloro kenyu mbu nibatiti, ne abechesinjia mbu bo ni abanji mwakhafwile emioyo, ne mwakhasolanilekhwo, halali Nyasaye nabalinda. Toto ye ni Omumanyi muno owakali mubilifu
8|44|Ne alwayabechesia mutsimoni tsienyu olwa mwabukanana nimubalola mbu nibatiti, ne nabakhola okhuba batiti mutsimoni tsiabu, kho libure likhuwa liayalomesia okhubura, ne amakhuwa koosi kakalusibwa ewa Nyasaye
8|45|Enywe abasuubila olwa mubukanana nende omukanda kweliyie, (okhupana) mutinye-obulayi, ne mwitsulile Nyasaye mubunji mwakhaba murio mwanyoola okhubura
8|46|Ne murie Nyasaye nende Omurumwa wuwe, ne mulasoolana tawe amakhuwa kenyu kabiya ne amani kenyu kakora, ne mwifwile toto Nyasaye ali halala nende abefwilanga
8|47|Ne mulabashinga balia barula mutsingo tsiabu nibakhumba nibelolosia khubandu, nibekalila injila ya Nyasaye, ne Nyasaye abotokhananga kosi kabakholanga
8|48|Olwashetaniyabaronelaebikholebiabu, mana nababoolela mbu; “Abulao ubashila nyanga yino, nasi endi halala ninenyu”, Ne olwa ekikanda chibili chabalwani chiabukanana , shetani nakalukha inyuma naboola mbu; “Esie shendi halala ninanyu tawe, esie endolanga kamulalolanga, esie ndaria Nyasaye, ne Nyasaye ni weshinyasio eshilulu.”
8|49|Olwa abeshikhabili nende balia be mioyo chiabu chilimo obulwale baboola mbu; “Abandu bano Abasalamu idini yabu ibakatiye” Ne ulia wisika Nyasaye toto Nyasaye niye Owamani Owamachesi muno
8|50|Ne ololakhwo shinga Abamalaika bafwisinjia abakhayi, olwabababundulanga obweni bwabu nende emikongo chiabu, Nibababoolela mbu: “ mupile eshinyasio shiokhuyia.”
8|51|“Endio nilwokhuba kalia akemikhono chienyu chiakhola, ne toto Nyasaye shakholelanga Omundu yesi yesi obubii tawe
8|52|Shinga Abandu ba Firauni nende balia baliwo imbeli wabu, bakhaya ebimanyisio bia Nyasaye, kho Nyasaye nababukula khulwe tsimbii tsiabu; Toto Nyasaye niwa amani ne ali nende eshinyasio eshilulu
8|53|Endio nilwokhuba mbu toto Nyasaye shakalukhaninjia tsimbabaasi tsia ahelesiye Abandu tawe, okhula Abandu beene abo bakalukhanie kali mumioyo chiabu. Toto Nyasaye ni Omuwulili Omumanyi muno
8|54|Bali shinga Abandu ba Firaun nende baliabaliimbeliwabu, bakhayaebimanyisio bia Nyasaye, mana nikhubasishia khulwa okhubeela tsimbii tsiabu, Ne nikhusishia Abandu ba Firaun mumatsi, ne boosi bali Abandu ababii
8|55|Tsisolo tsimbi muno imbeli wa Nyasaye (Abandu) ni balia abakhayanga, mana shibasubilanga tawe
8|56|Balia nokhola nabo indakano, bakalukhana buli buli, ne shibaritsanga tawe
8|57|Kho nobanyoola mwiyie ubatafie balia bali inyuma wabu khobanyoole okhumanya
8|58|Ne noria obulianga bwabandu bamukholele ninabo indakano, basukunile mubuleng’afu indache yabu; Toto Nyasaye shiyachama Abandu bakholanga obulianga tawe
8|59|Ne abakhayi balapara mbu nibo abaranjilila bali-imbeli, tawe abo shibakhashila Nyasaye tawe
8|60|Kho mwirecheshe khulwa bo shingala munyala nende amani nende tsifarasi tsiaboywa atsirecheshele; murisilie khubio Abasuku ba Nyasaye nende Abasuku benyu, nende Abandi abalali abo, abamulamanyile tawe halali Nyasaye niye ubamanyile. Ne shiosi shiosi shiamurusia imbeli wa Nyasaye mulakalusilibwa, ne shimulikholelwa obubii tawe
8|61|Ne Abasuku abo nibakhaaba omulembe wesitsila ebwene eyo, ne wisiche Nyasaye, toto ye niye owuwulilanga omumanyi muno
8|62|Ne nibenya okhukatia toto Nyasaye okhuyela, niye owakhukhoonya nende obuhabini bubwe, nende balia abasubila
8|63|Ne yara halala emioyo chiabu, kata norusia omwandu kuli khushialo shino kwosi, shiwakhara halala emioyo chiabu chiosi tawe, halali Nyasaye yara halala emioyo chiabu, Toto ye ni Owobunyali Owamachesi muno
8|64|Ewe Omurumwa, Nyasaye okhuyela nende balia bakhuloonda mubasuubili
8|65|Ewe Omurumwa, lomesia Abasuubili batsie okhupana, nibali mwinywe Abandu amakhumi kabili abefwili betsa okhushila Abandu tsimia tsibili, ne nibali abandu imia betsa okhushila iyelefu mubalia abakhaya, endio nilwokhuba mbu ni Abandu balaparanga tawe
8|66|Lano Nyasaye yakhabatoratoresilia, ne amanyile mbu mwinywe balimwo abateshele, kho nimuli Abandu imia ndala abefwili mwitsa okhushila Abandu tsimia tsibili, Ne nimuli iyelefu mulashila Abandu tsiyelefu tsibili khu bunyali bwa Nyasaye, ne Nyasaye ali halala nende abefwilanga
8|67|Shakhoyeshela Omurumwa okhuba nende abatilwa muliyie tawe, okhula akhupane, mana ashile khushialo, mwenyanga ebindu biokhushialo, ne Nyasaye amwenyela enywe bio mwikulu. Ne Nyasaye Niwa amani Owamachesi muno
8|68|Ne likhayanga okhuba likhuwa liaranjilila okhurula khu-Nyasaye, Toto mwakhanyolele eshinyasio eshikhongo khukamwabukula ako
8|69|Kho mulie khubiamwanyoola muliyie, nibiabwene okhulibwa, ne murie Nyasaye toto Nyasaye ni Omunji wobulesheli Omunji wetsimbabaasi
8|70|Ewe Omurumwa boolela abamwatila bali mumikhono chienyu mbu; “Nyasaye nalola obulayi bwosibwosi mumioyo chienyu alabahelesia ebilayi muno okhushila bilia abiabukulwa khwinywe ne yetsa okhubaleshela. Nyasaye ni Omunji wobulesheli Owetsimbabaasi muno
8|71|Ne nibenya okhukholela obulianga(okhukatia)bamala okhukholela Nyasaye inyuma eyo, mana Nyasaye nabashila. Ne Nyasaye ni Omumanyi Owamachesi muno
8|72|Toto balia basubila mana nibawuya mana nibalwanila idini nende omwandu kwabu nende emioyo chiabu khunjila ya Nyasaye, nende balia bahelesia(muhajirina) eshimenyo mana nibahabina(idini), abo nibo abeetsa abeene khubeene. Ne balia basuubila mana nibalawuya enywe mubula omunwa kwokhubachelama shiosi shiosi okhuula bawuye, ne nibenya halali mubahabine mudini mubahabine, okhuyiniakhwo khubandu balia abamulinabo indakano. Ne Nyasaye alolanga kamukholanga
8|73|Balia abakhaya ni abetsa abeene khubeene, ne nimulakhola murio tawe, kalaba amatemo khushialo nende obulianga obunji
8|74|Ne balia abasuubila mana nibawuya, mana nibalwana khunjila ya Nyasaye, nende balia bahelesia Muhajrina eshimenyo, nibabahabina, abo nibo Abasuubili batoto, bali nende obulesheli nende omukabo omulayi
8|75|Ne balia abasuubila (okhurula owo) mana nibawuya mana nibalwana halala ninenyu, abo bali ninenyu, Ne abananda bakhoyekhananga okhuritsana abeene khubeene, Toto Nyasaye ni Omumanyi wabuli eshindu
9|1|(Lino) nilikhuwa liokhukhalaka indakano lirula khu Nyasaye nende Omurumwa wuwe, litsa khubalia abamwalakana ninabo mubatsokasi
9|2|Kho chende khushialo emiesi chine, ne manye mbu shimwamanya okhushila Nyasaye tawe, ne Nyasaye niye wokhututuyia Abakhayi
9|3|Ne ni limanyisio lirula khu Nyasaye nende Omurumwa wuwe khu Bandu bamanye inyanga ya Haji ikhongo mbu, toto Nyasaye ali ehale khubatsokasi nende Omurumwa wuwe yesi(ali ehale ninabo). Ne nimusaba eshileshelo awo nobulayi khwinywe, ne nimukhola omurwe omumu mumanye mbu enywe shimwakhashila Nyasaye tawe, ne subisia abakhayi mbu balinyoola eshinyasio eshilulu
9|4|Okhuyiniakhwo balia abawalakana ninabo mubatsokasi mana nibakhaya okhufunaka shiosi shiosi mundakano nohomba shibakhonyakhwo yesiyesi okhulwania enywe tawe, abo mubetsusilie indakano yabu(mulayikhalaka tawe) okhula ebise biamwalakana, toto Nyasaye yachama balia abamuria
9|5|Ne imiesi chioluyali nichakhawa, kho mwire Abatsokasi wosi wosi amubanyoola, ne mubatile ne mubabotokhane, ne mubekhalile buli khunjila, ne nibasaba eshileshelo Nyasaye, mana balumilile okhulaama nende okhurusia eshihanwa, mubalekhule, toto Nyasaye ni Omulesheli Owetsimbabaasi muno
9|6|Ne mulala khubakhayi nakhusaba mbu omulinde, mulinde awulile amakhuwa ka Nyasaye mana omusie habundu wuwe womulembe, endio nilwokhuba mbu ni Abandu balamanyile tawe
9|7|Kakhaba karie ukhubao indakano nende abatsokasi imbeli wa Nyasaye nende imbeli wo Murumwa wuwe, okhuyiniakhwo balia abayalakana ninabo imbeli womusikiti kwo luyali? Kho mana shingala babemela khubulayi mwesi mubemele khubulayi, toto Nyasaye yachama balia abamuritsanga
9|8|Ni karie, nibabashila shibahenganga mwinye olwikho nohomba indakano tawe. Bakhusangasinjia butswa nende eminwa chiabu, ne emioyo chiabu chikhayile. Ne abanji mubo ni abakori
9|9|Babukula obukusi butiti bwokhushialo habundu wokhukhaba ebimanyisio bia Nyasaye ne bekalilanga Abandu khunjila yiye, toto ni amabii muno akabakholanga
9|10|Shibahenganga khubasubili olwikho nohomba indakano tawe, abonibo baburanga eshichelo
9|11|Ne nibasaba(Nyasaye) eshileshelo mana nibalumilila okhulaama, bayinia eshihanwa (izakaa,) baba bali Abana benyu mudini, ne nilwa khwinoosinjia tsinyaali tsiefu khubandu abamanya
9|12|Ne nibafunaka ebitsubo biabu nibamalile okhulaka mana banyeka idini, kho yire ebemilisi bo bukhayi. Toto ebitsubo biabu bibula obukhala,(mulwane nabo) bakhababario banyola okhulekha
9|13|Koo shimulakhupana nende Abandu bafunaka indakano ne nibasuubila okhurusia Omurumwa, nabo nibo baranjilila oburasi olwokhuranga? Koo mubaritsanga?. Nyasaye niye wamukhoyeshele okhuria butswa toto nimuli Abasuubili
9|14|Khupane ninabo, Nyasaye abakhupanga okhwikhonyela emikhono chienyu, yetsa okhubakhola abatiti ne yetsa okhubahabina okhurulana ninabo, ne ohonie emioyo chia Abandu abasuubila
9|15|Ne yetsa okhurusia liruma liomumioyo chiabu, ne alaleshela owayenya, ne Nyasaye ni Omumanyi Owamachesi muno
9|16|Koo, mparanga mbu mulalekhwa butswa, Nyasaye nashili okhwawukhasia balia abalwanila idini mwinywe, nende balia abalakhola abetsa babu bambusia ngonie okhuyiniakhwo Nyasaye nende Omurumwa nende Abasuubili, Ne Nyasaye amanyile muno kamukholanga
9|17|Shikakhoyeshele abatsokaasi okhubalikha mbu bemelelanga emisikiti chia Nyasaye ne bemanyile abeene mbu nabakhayi , abo ebikhole biabu ebilayi bitsile akhaya, bali menya mumulilo tsinyanga tsiosi
9|18|Toto balia bemelelanga emisikiti chia Nyasaye, nibalia basuubila Nyasaye nende inyanga yeyindukho, mana nibalumilila okhulaama ne nibahinia eshihanwa, ne nibalaria yesiyesi halali Nyasaye, mana awundi abo nibanyala okhuba mubalunjifu
9|19|Koo muparanga mbu okhwunywesia amatsi Abandu betsele ukhuhija nende okhwemelela Omusikiti kwoluyali khuli shinga ulia owasuubila Nyasaye nende inyanga yeyindukho mana nalwanila idini? Shibayelanakhwo tawe imbeli wa Nyasaye. Ne Nyasaye shalunjisinjia Abandu ababii tawe
9|20|Balia abasuubila mana nibawuya mana nibalwanila khu injila ya Nyasaye, nende omwandu kwabu nende emioyo chiabu, bali nende eshisala eshikhongo imbeli wa Nyasaye ne abo nibo balibura
9|21|Nyasaye wabu abasuubisia tsimbambaasi okhurula khuye, nende obuchami nende emikunda balinyolamwo obwokholo obulaliwa tawe
9|22|Balimenyamwo tsinyanga tsiosi. Toto Nyasaye ali nende omurungo omulayi
9|23|Enywe Abasuubili mulakhola Basenywe nohomba Bamama benyu okhuba abahelwa benyu ba mbusia ngonie tawe nikali mbu bachamile obukhayi okhushila obusuubili, mwinywe ulabakhola okhuba abahelwa bebe, abo nibo ababii
9|24|Boola; “Nikali mbu Bapapa benyu Abana benyu nende Abakhasi benyu nende Abekho benyu nende emiandu echiamwachuma nende tsinganga etsia muritsanga okhubiyilwa, nende tsinzu tsiamwachama, niebilayimunokhwinywe okhushila Nyasaye nende Omurumwa wuwe, nende okhulwanila idini yiyie, mana nakhalinde okhula Nyasaye arere likhuwa lilie, ne Nyasaye shalunjisinjia Abandu ababii tawe
9|25|Toto Nyasaye yabahabina mubulwani obunji, ne inyanga ya Huneyn, olwa obunji bwenyu bwabafuria omurwe, nenibulabakhonyakhwo eshindu tawe, mana eshialo nishibatutuyila kata nishili eshikhongo, mana nimukalukhana nimwilukha
9|26|Mana Nyasaye niyeshia ubuhotselefu khu murumwa wuwe, nende khubasuubili, ne niyeshia abakhupani abamulalola tawe, mana nibasandia balia abakhayi, ne endio niko omurungo kwabakhayi
9|27|Mana Nyasaye aleshela kano nikakhawa owayenya, ne Nyasaye ni omulesheli owetsimbabaasi muno
9|28|Enywe Abasuubili toto Abatsokasi ni Abafwolafu, kho balasita ahambi mumusikiti kwoluyali omwika kuno nikwakhawa tawe. Ne nimuririre obumanani ahambi ano Nyasaye wenyu yetsa okhubayindiasia khutsimbabaasi tsitsie nachama, Toto Nyasaye ni Omumanyi Owamachesi
9|29|Lwana nende balia abalasuubilanga Nyasaye nohomba inyanga yeyindukho, ne shibakaninjia ebia Nyasaye yakana nende Omurumwa wuwe tawe, ne shibatilanga idini yatoto tawe, mubalia bahebwa eshitabu okhula bayinie omurungo nemikhono chiabu nibatutuye
9|30|Abayahudi baboolanga mbu Uzeir ni Omwana wa Nyasaye, ne Abakiristo baboolanga mbu Masihi ni Omwana wa Nyasaye” Kano niko kababoolanga nende eminwa chiabu, babukulanga amakhuwa kabalia bakhaya abali imbeli wabu. Nyasaye abasishie, bano bakalukhanibungwa barie
9|31|Bakhola Abasomi babu nende abasosoroti babuokhuba Abalesi, abunduwa Nyasaye, nende Masihi Omwanawa Mariam. Neshibalomesibwa tawe halali okhulaama Nyasaye mulala. Abulao ukhoyeshele okhulaamwa owulali Ye, ali hekulu muno nende akabamutsokaasinjia ninako
9|32|Benyanga okhusumia ubulafu bwa Nyasaye nende eminwa chiabu, ne Nyasaye yakhaya mbu okhula obulafu bubwe buule, kata Abakhayi nibalenya tawe
9|33|Niye waruma Omurumwa wuwe khubulunjifu nende idini yatoto, kho ikhole okhushila tsidini tsindi tsiosi kata abatsokaasi nibakhayile
9|34|Enywe	abasuubila,	abanji mubasomesia(abayahudi nende abakiristo) nende abasosoroti, balitsanga omwandu kwa bandu khububii, ne bekalilanga Abandu khunjila ya Nyasaye. Kho balia ababunjelesinjia idhahabu nende ifedha mana bakhaye okhuyirusia khunjila ya Nyasaye, basuubisie amacheni keshinyasio shiwumisinjia
9|35|Inyanga yomwandu oko kulibuusibwa olwa balirebwa mumulilo kwa Jahannam, mana bapaswe ninakwo khubweni bwabu nende tsimbafu tsiabu nende emikhono chiabu (mana baboolelwe)“Kano niko 9. kamwebishila nemikhono chienyu kho pile kalia akamwakhung’asinjia abeene.’’
9|36|Toto emiesi imbeli wa Nyasaye ni ekhumi nachibili mushitabu shia Nyasaye. Inyanga yayalonga likulu nende eshialo, mumiesi echo khulimwo nende chine echioluyali muno, eyo niyo idini ili habwene, kho mulakholamwo obubii tawe, ne lwane nende abatsokaasi shinga abo boosi balwananga ninanyu, ne manye mbu Nyasaye ali halala nende balia abamuria
9|37|Toto okhusitia(emiesi chioluyali chiletsa lwangu tawe), ni ukhumetekha mubukhayi khulwako abakhayi bakosibungwa, bafuchililanga omwika mulala ne okundi bakhaya, mbu khobakhole eshichelo shiechindi chilia echia Nyasaye, kho bakhole bia Nyasaye yakana, baronelwa obubii bwebikhole biabu, ne Nyasaye shalunjisinjia abakhayi tawe
9|38|Enywe abasuubila mulimurie nimuboolelwa mbu; “tsiee(mukhuyane) shichila idini ya Nyasaye” Mwirakhwo obusiro khushialo? Koo muchamile muno obulamu bwokhushialo okhushila bwomwikulu? Ne omwikhoyo kwo bulamu bwo khushialo nomutiti okhushila kwomwikulu.”
9|39|Ne nimulatsia tawe yetsa okhubahelesia eshinyasio shiwumisinjia, ne alarera Abandu bandi habundu wenyu, ne shimulamukhola shiosi shiosi tawe, ne Nyasaye ni Omunyali wa buli eshindu
9|40|Ne ni mulamuhabina tawe, Nyasaye yamuhabina olwa Abakhayi bamurusia, olwayali owakhabili wuwe, olwabali boosi babili mwichina (mukhombe) olwayaboolela owashie “olabeelela tawe, toto Nyasaye ali halala ninafu” Nyasaye namwishilia obuhotselefu, mana namukhoonya nende Abalwani abamulalola tawe, mana nakhola likhuwa liabakhayi okhuba hasi, ne likhuwa lia Nyasaye nilo liba hekulu, ne Nyasaye niye Owamani Owamachesi muno
9|41|Tsie(muliye) nimuli abangu nende nimuli abasiro. Nelwanile idini ya Nyasaye nende omwandu kwenyu nende emioyo chienyu, obo ni obulayi khwinywe nimuli abamanya
9|42|Ibetsanga okhunyoola obukhala mubwangu nende oluchendo lwahambi, toto bakhakhulondele khwo. Halali oluchendo lwobusandi ni olurambi, nabo baletsuba khu Nyasaye mbu; “khu nyalanga toto khwakharulile halala ninanyu” Basishinjia emioyo chiabu, ne Nyasaye amanyile mbu toto abo ni ababeeyi
9|43|Nyasaye amalile (okhuchamila) okhuleshela, shichila shina nobawa omunwa?(obwiyangu)?( wakhalindile) okhula balia baboolanga obwatieli bukhuloleshele, ne omanye balia ababeeyanga
9|44|Balia basuubila Nyasaye nende inyanga yeyindukho shibalakhusaba obwiyangu bwokhukhaya okhulwanila idini ya Nyasaye khu mwandu kwabu nende khumioyo chiabu tawe, Ne Nyasaye yamanya balia abamuria
9|45|Balia bakhusabanga obwiyangu nibalia babula obusuubili khu Nyasaye nende inyanga yeyindukho, ne emioyo chili nende eshibeyibeyi, kho bakanakananga okhubeela eshibeyibeyi shiabu
9|46|Ne toto benyanga okhurula, bakherecheshele amarechekho kokhurula, Nyasaye shiyachama okhurula khwabu tawe, mana nabeekalila ne nibaboolelwa; “Bee halala nende abo abekhaale”
9|47|Ne barulanga ninanyu shibakhabametele shiosi shiosi tawe habula obutobela, ne bakhatsile eyi nende eyi hakari wenyu okhurera inzoka ne mwinywe balimwo babawulilisinjia, ne Nyasaye yamanya muno Abandu ababii
9|48|Okhurula khale benya okhubarerera obutswanzwani, mana nibakhukalukhanilia amakhuwa okhula shingala obulamba bwalolokha khulikhuwa lia Nyasaye nabo nibalachamile tawe
9|49|Ne mubo balimwo baboolanga mbu; “mbe obwiyangu ne olasukuna mumatemo tawe” Toto abo bamala okhukwa mumatemo, ne toto Jahannam ilibotokhana Abakhayi
9|50|Nonyoola obulayi bibasinyisia, ne nonyoola amasila baboola mbu; “Khwahenga obulayi amakhuwa kefu okhurula khale( okhukhaya okhunyoolwa namasila), ne bakalukhananga nibabwao nibasangalile.”
9|51|Boola; “sishitsa okhunyoola shiosi shiosi habula shilia shia Nyasaye yakhuhandichila, Ye ni Nyasaye wefu” Kho Nyasaye butswa niye Owabasuubili besiche
9|52|Boola; “Enywe shimulindanga khwife halali (efwe) okhunyoola shilala khubulayi bubili. Ne efwe khulindanga Nyasaye abasandie nende eshinyasio okhurula khuye nohomba okhurulana nende emikhono chiefu, kho linde butswa fwesi khuliindanga ninanyu
9|53|Boola; “ Rusie emiandu chienyu nimuchamile nohomba nimulachamile, shikhula chifuchilila tawe. Toto enywe muli Abandu abonooni.’’
9|54|Ne sishiabekalila okhuchamilwa eshihanwa shiabu halali nibo bakhaya Nyasaye nende Omurumwa wuwe. Ne shibetsanga okhulama tawe halali nibali abatofu, ne bahininjia eshihanwa nibalachamile tawe
9|55|Ne Omwandu kwabu nende Abaana babu bila khuwuchisia tawe. Nyasaye yenya okhubahelesia eshinyasio khulwa ako mubulamu bwomushialo, ne emioyo chiabu chirule, nibali abakhayi
9|56|Ne betsubanga khu Nyasaye mbu toto bo bali ninanyu. Neshibali halala ninanyu tawe, halali bo ni abandu- abaritsanga (mbu Nyasaye anyala okhubarumbula)
9|57|Banyoolanga amelushilo, nohomba habundu wundi okhwinjila bakhelushileyo tsimbilo- tsiamakana
9|58|Ne mubo balimwo bakhubolanga okhulondokhana nende okhukaba ebihanwa, Nibahebwa khubihanwa ebo bachamanga ne nibakhaya okhuhebwa nibasinyikha
9|59|Ne bo toto bachamanga shia Nyasaye abahelesiyie nende Omurumwa wuwe, mana baboola mbu; “Nyasaye okhuyela, hambi hano Nyasaye yetsa okhukhuhelesia khu tsimbambaasi tsitsie, nende Omurumwa wuwe, Toto efwe ewa Nyasaye ni akhuchoomele.”
9|60|Toto isadaka niya Abatakha nende Abamanani, nende balia bakholanga khu sadaka eyo, nende balia benya okhutinyisibwa mubusuubili, nende okhununula Abarumwa, nende Ababanzwa, nende bali khunjila ya Nyasaye, nende Ababiyilwe khuluchendo eshilachilo okhurula khu Nyasaye, Ne Nyasaye ni Omumanyi Owamachesi muno
9|61|Ne mubo baliwo basinyisinjia Omurumwa, khulwokhuboola mbu; “Ye niweshirwi” Boola; “ eshirwi ni eshilayi khwinywe shichila mbu , Yasubila Nyasaye ne asubililanga abasuubili naye nitsimbambaasi khubalia abasuubila mwinywe. Ne balia basinyisinjia Omurumwa wa Nyasaye balanyoola eshinyasio eshilulu.’’
9|62|Babetsubilanga Nyasaye mbu khobabachamisie enywe, newabakhoyeshele okhuchamisia muno ni Nyasaye nende Omurumwa wuwe, toto bo nibali Abasubili
9|63|Bakorerwekhwo mbu ulia ushilana nende Nyasaye nende Omurumwa wuwe, alinyoola omulilo kwa Jahannam alimenyamwo tsinyanga tsiosi, ne nikhwo okhututuyibwa okhukhongo
9|64|Abeshikhabili baritsanga mbu baleshilibwa isura yitsa okhubarumbulila kalia akali mumioyo chiabu, Boola; “ Enywe bayesa, toto Nyasaye alarusia ebulafu akamuritsanga ako.”
9|65|Ne nobareeba nibaboola mbu; “toto efwe khwilomalominjia nikhutsekha butswa’’ Boola; “ Nyasaye nende tsinyali tsitsie nende Omurumwa wuwe nibo bamukholelanga omubayo?”
9|66|Muleekatia (okhusaba eshileshelo) tawe mumalile okhurula mubusuubili bwenyu, ne nikhuleshela omukanda mwinywe, khwitsa okhusandia omukanda kundi shichila kwo kwali kwamabii
9|67|Abeshikhabili abasatsa nabakhasi bosi ninashilala, balomesaninjia amabii ne bakananinjia amalayi, ne bafumbanga emikhono chiabu, bebilila Nyasaye ne Nyasaye nabebilila. Toto abeshikhabili nibo abamayanu
9|68|Nyasaye yalaka Abeshikhabili abasatsa nende abakhasi nende Abakhayi omulilo kwa Jahannam, balimenyamwo tsinyanga tsiosi, oko kubayela ne Nyasaye abatsuba, ne bali nende eshinyasio shilawa
9|69|Shinga balia abali imbeli wenyu abo bali nende amani muno okhushila enywe, ne bali nende omwandu omunji muno nende Abana abanji muno okhubashila enywe. Mana nibekhoya ebuleka wabu, nanyu mwesi muli mumwikhoyo ebuleka wenyu, shingala bosi bali mumwikhoyo ebuleka wabu- balia bali imbeli wenyu, mana nimwiyibila mumabii shingala bosi beyibilamwo. Abo nibo bebikhole biabu biatsia akhaya khushialo nende mwikulu, ne abo nibo banyoola okhusikha
9|70|Koo, shikaboolelakhwo amakhuwa kabalia bali imbeli wabu, Abandu ba Nuh nende A’adi nende Thamud, nende Abandu ba Ibraheem nende Abandu na Madyan, nende Abandu beshialo shiabu shiakalukhanibwa hasi yaba hekulu? Abarumwa babu babeetsela nende ebifune bili habulafu, ne Nyasaye shiyabakholela obubii tawe halali abeene nibobekholela obubii
9|71|Abasuubili abasatsa nende abasuubili abakhasi ni abetsa abeene khubeene, balomesaninjia okhukhola amalayi ne bakananinjia okhukhola amabii. Ne balumililanga okhulaama ne bahininjia eshihanwa, ne bawulilanga Nyasaye nende Omurumwa wuwe, abo Nyasaye alabahelesia tsimbabaasi. Toto Nyasaye niwa amani Owamachesi muno
9|72|Nyasaye yalaka Abasuubili abasatsa nende Abasubili abakhasi, emikunda chiburangamwo emialo balimenyamwo tsinyanga tsiosi, nende eshimenyo eshilayi mumukunda kwa Eden. Ne obuchami bwa Nyasaye nibo obukhongo muno. Okho nikho okhubura okhukhongo
9|73|Ewe Omurumwa! Shilana nende Abakhayi nende Abeshikhabili ne obe omutinyu khubo. Ne eshimenyo shiabu nishiomumulilo, ne ako ni amakalushilo amabii muno
9|74|Betsubanga khulira lia Nyasaye mbu shibaboola tawe, nitoto nibaboola- likhuwa liobukhayi mana nibaba abakhayi nibamalilenje okhusuubila, mana nibasubilila okhukhola akabalanyala tawe, Ne shibalola libii liosi liosi tawe halali mbu Nyasaye abayindiasiyie nende Omurumwa wuwe, khutsimbambaasi tsie. Ne nibasaba eshileshelo bulaba obulayi khubo, ne nibakhaya Nyasaye alabahelesia eshinyasio eshilulu khushialo nende mwikulu. Ne khushialo balibula omulindi nohomba ubahabina
9|75|Ne mubo balimwo balia abalaka Nyasaye mbu; “Na khuhelesia khutsimbabaasi tsitsie khulayinia eshihanwa, ne khulaba mubandu abalayi.”
9|76|Olwa yabahelesia tsimbabaasi tsitsie, bamala bakhole obwimani nibakalukhana nibaloba muno
9|77|Mana nabarunga obushikhabili bwabu mumioyo chiabu okhula inyanga yokhubukanana ninaye, khulwa okhutsia mashiama khu ka Nyasaye yabalaka nende khuka bakaatinjia
9|78|Koo, bakorerwe mbu Nyasaye yamanya akobwifisi kabu, nende amamonyo kabu, ne mbu toto Nyasaye niye Omumanyi wakefisile
9|79|Balia abamonyanga Abandu barusinjia eshihanwa mubasuubili, nende balia abalanyoola shokhuyinia halali eshindu eshititi, mana nibabatsekha, Nyasaye alibarunga omurungo kwokhutsekha khwabu, ne balinyoola eshinyasio eshilulu
9|80|Obasabile eshileshelo nohomba obule okhubasabila eshileshelo (Kosi ni halalasa awo) ne kata nobasabila eshileshelo mara amakhumi saba, Nyasaye shalabaleshela tawe. Endio ni lwokhubeela mbu bakhaya Nyasaye nende Omurumwa wuwe, ne Nyasaye shalunjisinjia Abandu ababii tawe
9|81|Abatong’a inyuma basangala, khukwikhala khwabu okho inyuma wo Omurumwa nende Nyasaye, ne okhupanila nende omwandu kwabu nende emioyo chiabu khunjila ya Nyasaye nibibasinya. Ne nibaboola mbu mulatsia muliyie nende mumubasu kuno tawe, boola; “Omulilo kwa Jahannam kuli nende obubafu obunji , bamanyangakhwo?’’
9|82|Kho batseshe hatiti(khushialo khuno) ne balilila muno(mwikulu) oko nikwo omurungo khu kabakholonga
9|83|Kho Nyasaye nakhukalusia mumukanda mulala mubo mana nibakhusaba obwiyangu bwokhurula (okhutsia mwiyie) Boola; “Enywe shimularula tawe halala ninasi ni shimulalwania ninasi omusuku tawe, enywe mwachama okhwikhala olwokhuranga , kho ikhale halala nende abatong’a inyuma
9|84|Ne olasabila yesiyesi mubo ufwa tawe, ne olema khushilindwa shishie tawe, toto abo bakhaya Nyasaye nende Omurumwa wuwe, ne bafwa nibali Abonooni
9|85|Ne emiandu chiabu nende Abana babu bilakhuchamisia tawe, Nyasaye yenya okhubasandia khwako khushialo, ne emioyo chiabu chirule nabo ni bali Abakhayi
9|86|Ne olunyaali nilwishibwa niluboola mbu; “musuubile Nyasaye ne mulwane halala nende Omurumwa wuwe” abobunyali nende abayinda mubo bakhusaba obwiyangu ni baboola mbu; “Khuleshe khuli halala nende batong’a.”
9|87|Bachamile okhuba halala nende abatong’a inyuma, mana emioyo chiabu nichirebwakhwo eshimanyisio, mana shibamanyanga tawe
9|88|Halali Omurumwa nende balia Abasuubila halala ninaye balwanila Nyasaye nende emiandu chiabu nende emioyo chiabu. Abo nibo balinyoola obulayi, ne abo nibo balibura
9|89|Nyasaye yabarecheshela emikunda chiburangamwo emialo imbeli wachio, bamenyemwo, okho nikhwo okhubura okhukhongo
9|90|Ne abali nende ebichila(biokhukhaya okhutsia liyie) mubandu bomwiswa (babeduwi) bakhwitsila okhusaba obwiyangu bwokhutsia okhurula(okhutsia okhulwana). Ne balia baboolela Nyasaye nende Omurumwa obubeyi nibatong’a, kho balia abakhayila mubukori mubo balinyoola eshinyasio eshilulu
9|91|Babula ubatula balia abateshele nohomba abalwale, nende balia balanyoola eshokhwikhoyela- okhutsia muliyie tawe, Nibalisa mbu bakholelanga Nyasaye nende Omurumwa wuwe omwoyo omulayi, Injila ibulao yakhutula abakholi bamalayi. Ne Nyasaye ni wobulesheli Owetsimbabaasi muno
9|92|Nohomba balia abakhwitsila mbu abahelesie shio khuninakhwo, nobaboolela mbu; “Embula shio khubaniniakhwo? Mana nibakalukha, tsimoni tsiabu nitsibititia amasika. Khushibeela shiokhukhaya okhunyoola injila yobwikhonyi
9|93|Injila iliwo yakhubafunania balia abakhusabanga obwiyangu, neni abayinda, bachamile okhuba halala nende balia batong’anga inyuma. Mana Nyasaye nara khumioyo chiabu eshimanyisio, mana bo shibamanyanga tawe
9|94|Babarusilinjia ebichila nimwakhakalukha khubo. boola; “Mularera ebichila tawe shikhulabasuubila tawe, toto Nyasaye akhuboolele amakhuwa kenyu, ne alalola amakhuwa kenyu nende Omurumwa wuwe, mana mulikalusibwa khumumanyi wakefisile nende akabulafu, naye alibaboolela kalia akamwakholanga
9|95|Balabetsubila Nyasaye shingala mulabakalukhakhwo, nimwenya okhubaleshela. Kho mana mulababukulamwo oluchendo tawe, toto abo ni beshifwolo, ne eshimenyo shiabu ni omulilo kwa jahannam, ne ni omurungo khuka bakholanga
9|96|Babetsubilanga mbu khomubachamile. Ne nimubachamila, toto Nyasaye shachamilanga Abandu Abonooni tawe
9|97|Ababeduwi babura eshichelo muno mubukhayi nende mubushikhabili, ne bayeshelanga muno okhubula okhumanya eshichelo shia kalia ka Nyasaye yeshilie khu Murumwa wuwe. Ne Nyasaye ni omunji muno owamachesi
9|98|Ne Mubabeduwi abo balimwo baparanga mbu akabarusinjia ni obusiro bweshikhaya, ne balindanga okhubawulilila amasila. Amasila amabii kaliba khubo ne Nyasaye niye uwulilanga, omumanyi muno
9|99|Ne mubabeduwi abo balimwo abasubilanga Nyasaye nende inyanga yeyindukho, ne basuubilanga akabarusinjia ni kokhubasitia khu Nyasaye, nende okhusaba khwomurumwa. Koo ako ni kabara hambi khu Nyasaye. Nyasaye alabenjisia mutsimbabaasi tsitsie. Toto Nyasaye niwobulesheli Owetsimbabaasi muno
9|100|Balia abarusinjia baba abambeli mubahajirina(abawuyi) nende Answar (abahabini), nende balia babaloonda khubulayi, Nyasaye alabachamila nabo boosi balachama, ne yabarecheshela emikunda chiburangamwo emialo hasi wachio, balimenyamwo tsinyanga tsiosi. Okho nikho okhubura okhukhongo
9|101|Ne mubabedui barulanga mumbeka mwenyu mutsingongo tsili ahambi ninanyu, khulimwo nende abeshikhabili, nende mubamenyanwa ba Madina, beyibila mubushikhabili, obakorerwe ne efwe khwabamanya. Khwitsa okhubasandia mara khabili, mana balikalusibwa okhutsia okhusandibwa eshinyasio eshikhongo
9|102|Ne abandi bafuchililila tsimbi tsiabu, batsokasia ebikhole ebilayi nende ebikhole ebibii. Awundi Nyasaye aba ario yabaleshela, toto Nyasaye nomukoosia Owetsimbabaasi muno
9|103|Bukula eshihanwa mumwandu kwabu, obalafie ne obatswenule nashio, ne abalaamile, toto okhubasabila khukhwo khubelesinjia obuhotselefu. Ne Nyasaye ni Omuwulili Omumanyi muno
9|104|Koo, shibamanyilekhwo mbu Nyasaye afuchililanga eshileshelo shia Abandu bebe, ne abukulanga ebihanwa, ne mbu Nyasaye niwokhufuchilila obulesheli ne niwetsimbaasi
9|105|Ne boola; “khole ebikhole, Nyasaye alalola ebikhole bienyu nende Omurumwa wuwe nende Abasuubili, mana mulikalusibwa khu mumanyi wakefisile nende akali habulafu, naye alibaboolela akamwakholanga
9|106|Ne baliwo abandi balindilungwa okhulomesia khwa Nyasaye, awundi abahe eshinyasio nohomba abaleshele, ne Nyasaye ni Omumanyi Owamachesi muno
9|107|Ne balia abombakha omusikiti kwo khunyasianendekwobukhayi, nendeokhusalasia hakari wabasuubili, nende okhukhola mbu ni habundu wokhulinda balia abakholela Nyasaye nende Omurumwa wuwe obusuku khale awo, Ne toto baletsuba mbu; “Efwe lichomo liefu liaalisa okhukhola amalayi” Ne Nyasaye arusia obuloli mbu abo ni ababeyi
9|108|Olemakhomwo tawe. Omusikiti kwombakhwa khu lichomo liokhuria Nyasaye okhurula inyanga yokhuranga niko kwokhoyekhane muno okhwemamwo. Omo balimwo Abandu bachama okhwitswenula, Ne Nyasaye yachama abetswenulanga
9|109|Koo! Ulia wachaka okhumbakha eshiumbashe shishie khulwe lichomo liokhuria Nyasaye nende okhwenya obuchami bubwe ni omulayi nohomba ulia owachaka okhumbakha eshiumbashe shishie khulichomo lie eshiumbashe shishie hekulu khundulo welitukho weliloba lialo lilakakhanga, mana nakwa nashio mumulilo kwa Jahannam, ne Nyasaye shalunjisinjia Abandu ababii tawe
9|110|Eshiumbashe shiabu esho shiabombakha shilaba eshichila banyoole eshibeyibeyi mumioyo chiabu. Okhula emioyo chiabu chikhalikhemwo ebitonye ebitonye. Ne Nyasaye ni Omumanyi muno Owamachesi
9|111|Toto Nyasaye yakula mubasubili emioyo chiabu,nende emiandu chiabu kho Ye abahelesie Jannah (mwikulu). Bakhupananga khunjila ya Nyasaye, ne beranga naboosi berungwa, Ino niyo indakano aya Nyasaye yalomesia mu Taurati nende mu Injili nende mu Kurani. Ne ni wina utilanga indakano yiyie obulayi muno okhushila Nyasaye? Kho mwikhoye khuinganga yenyu yamwakhola ninaye, Ne okho nikho okhubura okhukhongo
9|112|Balia abasabanga eshileshelo, abakholanga emilukha chia Nyasaye, Abamuwelesinjia oluyali abafunganga (saumu) abenamanga(khululwe) abaretsanga obweni bwabu hasi(khululwe) ababoolanilanga okhukhola amalayi, nende abakaaninjia amabii, nende balia baliindanga tsinzakho tsia Nyasaye. Kho suubisia abasuubili- (amalayi kabalindanga)
9|113|Shakhoyeshela Omurumwa nende balia abasuubila okhusabila eshileshelo Abatsokaasi kata nibali abekho babu, nikakhamala okhubamanyishila mbu bo ni Abandu bomumulilo
9|114|Ne okhusaba khwa Ibraheem yasabila Samwana eshileshelo khwali shichila indakano yabakhola ninaye, Ne olwa khwamuwa obulafu mbu(samwana)Ye ni omusuku wa Nyasaye, yalekhana ninaye. Ne toto Ibraheem yali owokhukalukha khu Nyasaye muno Omwisumilisi
9|115|Ne Nyasaye shakosinjia Abandu namalile okhubalunjisia tawe okhula obebaalile akabakhoyele okhuria, Nyasaye toto ni Omumanyi wabuli eshindu
9|116|Toto Nyasaye ali nende obwani bwomwikulu nende mushialo ahelesinjia obulamu ne afwisinjia. Ne mubula omulindi nohomba omukhonyi owulali Nyasaye tawe
9|117|Toto Nyasaye ababeleele tsimbabaasi Omurumwa nende muhajiruna(abawuyi) nende Answar (abahabini), balia abamulondakhwo ebise biobutinyu bilia. Ebise bie mioyo chia bandi babu chiali ahambi okhukalukhana, mana nababeela tsimbabaasi, toto ye khubo ni omuholo muno owetsimbabaasi
9|118|Nende balia bataru ababolelwa mbu baliinde. okhula shinga liloba liali obutinyu khubo, halala nende obubambalifu bwalio, mana emioyo chiabu nichinyoola obusiro, ne nibamanya mbu abalaho okhwilushila okhuyiniakhwo khu Nyasaye, mana nababeela tsimbabaasi nabafuchililwa eshilelshelo shiabu, toto Nyasaye ni omulesheli Owestmbabaasi muno
9|119|Enywe abasubila rie Nyasaye ne mube halala nende abatoto
9|120|Shibakhoyekhana Abandu ba Madina nende ababeduwi, abamenya mumbeka mwabu okhutong’a inyuma wo Murumwa wa Nyasaye tawe, nohomba bo okhwichama muno okhushila Omurumwa. Endio nilwokhuba mbu shibanyoolungwa nende obulo tawe nohomba obunyakhani nohomba inzala khunjila ya Nyasaye tawe, ne shibasenanga khunjila ya Nyasaye isinyisia abakhayi tawe, nohomba shibakholelangakhwo omusuku obusishi bwosibwosi tawe, halali bahandichilungwa ebikhole ebilayi- shichila ako. Toto Nyasaye shakosinjia omurungo kwabakholi aba malayi tawe
9|121|Ne shibarusinjia shirusibungwa shiosi shiosi tawe, shibe eshititi nohomba eshikhongo, ne shibaburanga litwoma liosi liosi(okhutsia muliyie) halali bahandichilungwa kho Nyasaye abarunje amalayi kalia kabakholanga
9|122|Shibakhoyeshele Abasubili okhurula boosi tawe, halali mbushina nikularula omukanda kundi buswa(mutiti) buli mulukongo mubo (kutsie Madina khu Murumwa) mana bekanyilisie abashiabwe nibakhakalukha, kho banyoole okhuria
9|123|Enywe abasubili khupane nende abakhayi balia bali ahambi ninanyu, ne banyoole obutinyu okhurulana ninanyu, ne manye mbu Nyasaye ali halala nende abamuritsanga
9|124|Ne Isura olwa yishibungwa, bali mubo baboolanga mbu; “ni wina mwinywe umetelekhwo obusuubili?” Ne balia abasubila obusubili bwabu bumetekhanga, mana basangala
9|125|Ne balia bemioyo chiabu chilimwo obulwale, ibametanga(Isura) ububii khu bubii bwabu obwabali nabo, ne bafwitsanga nibali abakhayi
9|126|Koo shibalolangakhwo batemungwa buli omwika lulala nohomba khabili, mana shibasabanga eshilelshelo tawe, nekhandi shibetsulilanga tawe
9|127|Ne olwa Isura yishibwa balengananga, abeene khubeene, “Koo alikhowo yesiyesi ukhulolanga” Mana bakalukhananga nibelukha. Nyasaye akalukhaninjia emioyo chiabu shichila bo ni Abandu balenya okhumanya tawe
9|128|Toto yabetsela Omurumwa woluyia lulala ninanyu, akabasandinjia kamubelesinjia, abakhalabanilanga. Ne khubasuubili ni Omuhotselefu weshisa muno
9|129|Ne nibakhaya boola mbu; “Nyasaye yambela” obulao Nyasaye owulali ye, niye butswa wandisikanga, niye Nyasaye weyindebe (weshisala) ikhongo
10|1|Alif Lam Ra. Tsino ni tsinyaali tsieshitabu shiamachesi
10|2|Koo! Ni kamakana khubandu mbu khwafimbulila Omundu okhurula mubo mbu; “wikanyilisilie Abandu ne osuubisie abasuubili amakhuwa amalayi mbu baliba nende obukhongo imbeli wa Nyasaye wabu” Abakhayi nibaboola mbu; “Kano shini shiosi shiosi tawe halali obulosi bwahabulafu”
10|3|Toto Nyasaye wenyu ni wulia owaloonga likulu nende eshialo khu tsinyanga tsisaasaba, mana naleng’aana khushisala (Arsh), Ye niye ubusinjia amakhuwa koosi, abulaho ulisabila owundi yesi yesi Ye nalamuchamile tawe. Oyo niye Nyasaye, omulesi wenyu, kho mumulaame Ye, koo shimwitsulilanga tawe
10|4|Ewuwe ni amulikalukha mwesi, indache ya Nyasaye eyatoto, toto ye niye wachachia ebiloonje naye khandi niye ulibikalusia, kho arunje balia basuubila mana nibakhola amalayi khubuleng’aafu. Ne balia bakhaya balinyoola ebinywebwa ebia amaatsi kayia pa nende eshinyasio eshilulu khulwa obukhayi bwabu
10|5|Ye niye owakhola eliuba okhuba nomubasu, ne omwesi okhuba nobulafu, mana nakurereraho wokhuburira, kho mumanye tsinyanga tsiemika nende obubali (bundi). Toto Nyasaye shiyaloonga ebo tawe halali khubwatoto. Yenoosinjia tsinyaali tsitsie khubandu bamanya
10|6|Toto khukhubotokhana eshilo neshitere nende bia Nyasaye yaloonga mwikulu nende mushialo khuli nende ebimanyisio khubandu baritsanga(Nyasaye)
10|7|Toto balia balasuubilanga okhubukana ninafu, mana nibachama obulamu bwokhushialo ne nibabubunakhwo, nende balia abang’ang’alanga khu bimanyisio biefu
10|8|Abo eshimenyo shiabu shiliba mumulilo khu kalia akabakholanga
10|9|Toto balia basuubila mana nibakhola ebikhole ebilayi, Nyasaye wabu alabalunjisia shichila obusuubili bwabu, mwikulu- (Mumikunda) emialo chibura hakari wachio, mumikunda chobwokholo
10|10|Amalaamo kabu mwo kaliba “ Oluyali nilwa Nyasaye wefu” Ne amashesanio kabu kaliba “Mulembe” ne amalaamo kabu kokhumalilikha kaliba mbu” Oluyali lwosi ni lwa Nyasaye, Omulesi webilonje biosi.”
10|11|Ne Nyasaye ahelesinjia Abandu obubii lwangulwangu, shingala bayuyukhanilanga okhurererwa amalayi, toto bakhabusilibwe ebise biabu.(bafwa) Kho balia abalaritsanga okhubukanana ninafu khubalekhanga mubukori bwabu, banyakhane butswa
10|12|Ne obubii nibutila Omundu akhulaamanga nakonele olubafu lulwe, nohomba niyeekhaale nohomba niyemele. Ne olwa khumuwoninjia ni khumurusiliaho libii lilia, akhuburangakhwo opara mbu shiyakhusabangakhwo mbu khumurusiliewo amabii kamunyoola akabura ako tawe. Endio nilwa balia babusinjia eshichero baronilungwa akabakholanga
10|13|Ne toto khwamala okhusishia Abandu abanji imbeli wenyu, olwa bakhola amabii. Ne Abarumwa babu babetsela nende ebifune bili habulafu, halali shibali basuubila tawe, ne endio nilwakhurunganga Abandu ababii
10|14|Mana nikhubakhola enywe okhubukula habundu wabu khushialo bonibakhamala okhusishibwa kho khulole shinga mukhola
10|15|Ne nibasomelwa tsinyaali tsiefu tsili habulafu, balia abalaritsanga okhubukana ninafu baboolanga mbu; “Lera Ikuruani ilali ino, nohomba oyikalukhanie(hatiti)” Boola; “Shenyala okhuyikalukhania khukhwenya khwanje tawe, esie shenondanga halali kalia kefimbulilungwa. Toto esie eritsanga nengosela Nyasaye wanje, eshinyasio shieyinyanga ikhongo
10|16|Boola mbu; “Nyasaye yenyanga shindakhabasomele Ikurani ino tawe, ne shiyakhabamanyiye tawe. Ne ndakhamenya ninanyu tsimbaka tsinyinji kano nikashili, kho shimumanyangakhwo tawe
10|17|Kho niwina omubii oyo okhushila ulia uchishilanga Nyasaye obubeyi, nende ufukulanga tsinyaali tsiefu? Toto abakholi bamabii shibakhabura tawe
10|18|Nabo balamaanga ebilali Nyasaye tawe, ebilanyala okhubakhola shiosi shiosi tawe, nohomba okhubakhoonya tawe, Nebaboolanga mbu; “bano nibo abakhusabila imbeli wa Nyasaye” Boola; “Koo mubolelanga Nyasaye akakorerwe mwikulu nende khushialo? Oluyali nolulwe abula obuleemu, ne niwoluyali muno khu ako akabamutsokasinjia ninako.”
10|19|Ne Abandu shibali halali omukanda Mulala, mananibakabukhana, nelikhayanga okhuba likhuwa liaranjilila okhurula khu Nyasaye wuwo, bakha khalachilwe hakari wabu khukalia akabakabukhananga
10|20|Ne baboolanga mbu; “ Shiyakheshilibwe eshimanyisio shirula khu Nyasaye wuwe?” Boola mbu; “obumanyi bwa makhuwa kalalolekha buli khu Nyasaye, kho mana linde siesi endi ninanyu halala mubalia balindanga?”
10|21|Ne olwa khupilinjia Abandu tsimbabaasi tsiefu, mushilenje shiobutinyu bwabanyoola, bachaka okhututa nibachaya ebimanyisio biefu, boola; “Nyasaye ni Omwangu wakhukalukhania obututi bwenyu. Ne toto Abarumwa befu bahandikanga kosi akamututanga.”
10|22|Ye niye owubachesinjia mutsingongo nende munyanza kata shingala mubetsanga mumaro, olwa mutsitsanga nende omuyeka kusangasia, awo omuyeka omusiro kubetsela, mana amarunda kabetsele okhurula buli tsimbeka, mana bachaka okhupara mbu babotokhanwe, basaba Nyasaye nibamutswenula muburii mbu; “Niwitsa okhuwonia mukano, toto efwe khulaba mubalia bakhupa orio”
10|23|Olwa abahabina, nibachaka okhukhola obufuru khushialo mukhubula obulamba. “Enywe Abandu! Obufuru bwenyu bulabakalukha abeene. Ni omwikhoyo kwobulamu bwokhushialo, mana mulikalusibwa khwifwe, ne khulibaboolela akamwakholanga
10|24|Toto obulamu bwokhushialo bulishinga amatsi kakhwishinjia okhurula hekulu- (mumalesi) mana emimela chokhwiloba chilibungwa nende Abandu nende tsisolo- nikesasaniamwo (amatsi ako) Mana liloba nilirusia obulayi bwalio, mana niliba lilayi muno, kho abenelio nibapara mbu balinyala, likhuwa liefu lilitsila eshilo nohomba eshitere, nikhulikhola opara mbu kwaberwa, opara mbu shikwabeleho mungolobe tawe, endio nilwakhwinoosinjia ebimanyisio biefu khubandu baparanga
10|25|Nyasaye abalanganga munzu yomulembe, ne alunjisia owayenya khunjila ingololofu
10|26|Balia bakhola amalayi balinyoola amalayi, khandi bali metelwakhwo, ne olufu shilulifunikha obweni bwabu tawe ne shibalinyoola isoni tawe, abo nibo Abandu bo mwikulu balimenyamwo tsinyanga tsiosi
10|27|Ne balia bakhola amabii, omurungo kwamabii nilibi lienesa liabarirungwa, ne balinyoola tsisoni, Ne balibula ulia unyala okhubalinda khushinyasio shia Nyasaye. Obweni bwabu buliba shinga bufunikhwekhwo ebilo bieshilima eshikhongo. Abo nibo Abandu bomumulilo balikhalamwo tsinyanga tsiosi
10|28|Ne inyanga yakhulibakhung’asia boosi, mana khuboolele balia abatsokasia Nyasaye mbu “Yeme wamuli hao, nende balia abamwakhola abasanji ba Nyasaye” Mana khubakabukhanie hakari wabu, ne abo abatsokasibwa baliboola mbu; “Enywe shimwalaamanga efwe tawe”
10|29|Nyasaye niye uyela okhuba omuloli wefu ninanyu, toto efwe khwali khubulakho ahambi nende obulaami bwenyu tawe
10|30|Eyo buli shiamundu alimanya akayakhola, ne balikalusibwa ewa Nyasaye Omwami wabu watoto. Ne kabalikora kalia akabachikhanga
10|31|Boola; “Niwina ubakabanga okhurula mwikulu nende khushialo? Nohomba niwina uli nende obunyali khumawulililo kenyu, nende tsindolelo tsienyu? Ne niwina urusinjia omulamu mubafu, ne narusia omufu mubalamu? Ne ni wina ukasinjia amakhuwa koosi?” Balaboola mbu; “Ni Nyasaye’’ mana boola mbu; “Koo shimuritsanga tawe?.”
10|32|Kho oyo niye Nyasaye wenyu, Omulesi wenyu watoto. Ne nishina shindi shiliwo obwatoto nibumalile okhulolekha halali obukori? Kho niyena amukalukhanilibungwa
10|33|Endio nolwelikhuwa lia Nyasaye wuwo Omulesi, lialoloshela balia abaloba, mbu shibalisuubila tawe
10|34|Boola; “Alikho mu abo abamutsokasinjia Nyasaye ninabo, ulia owachachia okhuloonga ebilonje, mana alibikalusia? Boola; “Nyasaye niye wachachia ebilonje khandi niye ulibikalusia. Kho mukalukhanibungwa hena?”
10|35|Boola mbu; “Koo khulikhomwo nende mubamutsokasinjia Nyasaye abo ulunjisinjia khubwatoto?” Boola mbu; “Nyasaye niye olunjisinjia khubwatoto” Kho ulia ulunjisinjia khubwatoto shiniye okhokheyakhane muno okhuloondwa nohomba ulia ulalunjisinjia halali okhula alunjisibwe? Kho muli nende shina, mubusinjia murie
10|36|Ne obunji bwabu balondanga butswa amaparo kabu, ne okhuparirisia shikhukhonyakhwo imbeli wobwatoto shiosi shiosi tawe. Toto Nyasaye amanyile muno koosi akabakholanga
10|37|Ne shikanyalikhana mbu Ikurani ino, yakasibwasa mbu shirula khu Nyasaye tawe, halali ifuchilisania nende akali imbeli wayio, ne ni amebaalo neshitabo shibula obukanakani, ne shirula khu Nyasaye Omulesi webiloonje bioosi
10|38|Nohomba baboolanga mbu yachikasia butswa omwene, boola mbu;” Nakhayitsekhwo nende Isura ndala ili shinga ino, ne mulanje bamunyala balali Nyasaye tawe, toto nimuli abahabwene
10|39|Halali bayingana akababula ninako obulaamba, ne obwatoto bwako bushili okhuboolela, ne endio nilwabayingana balia bali imbeli wabu, kho lola shinga indukho yabandu ababii yali
10|40|Ne mubo baliwo basuubilanga muyo, ne mubo baliwo balasuubilanga muyo, ne Nyasaye wuwo Omulesi amanyile muno abokhunyasia
10|41|Ne nibakhuyingasia boola mbu; ‘‘endi nende ebikhole bianje, nanyu muli nende ebikhole bienyu, Enywe muli ehale nende akekhola ne esie siesi endi ehale nende akamukholanga.”
10|42|Ne mubo baliwo bakhuwulilisinjia, Ne koo wakhanyala okhukhola abekala amarwi bawulila nibalawulilanga tawe
10|43|Ne mubo baliwo bakhukhondiolanga, Ne onyala okhulunjisia abawofu kata nibalanyala okhulola tawe
10|44|Toto Nyasaye shakholelangakhwo Abandu obubii tawe, halali Abandu abeene nibo bekholelanga obubii
10|45|Ne inyanga ya alibakhung’asia, iliba shinga shibekhale khushialo halali Isaa ndala yeshitere. Balimanyana hakari wabu. Toto basikha balia bayingana okhubukanana nende Nyasaye wabu, ne shibaali bokhulunjikha tawe
10|46|Ne toto nikhukhwechesia malala khuka khubalakanga, nohomba nikhukhufwisia, khwifwe niko amakalushilo kenyu, mana Nyasaye aliba omuloli khukabakholanga
10|47|Ne buli omukanda kuli nende Omurumwa, kho olwa Omurumwa wabu aliulia, balibusia hakari wabu mubuleng’aafu, ne bo shibalikholelwa obubii tawe
10|48|Ne baboolanga mbu: “niliina akamulakanga kano toto nimuli abahabwene.”
10|49|Boola; “Esie embula obunyali bwokhwikholela obubii nohomba abulayi, halali shia Nyasaye yenya. Buli omukanda kuli nende ebise biakwo, ebise biabu nibiula shibekhalanga isaa ndala tawe nohomba shibaranjililanga tawe
10|50|Boola; ‘‘Mulola murie eshinyasio esho nishibetsela eshilo nohomba eshitere, kho mbushina abamabii bayungubasinjia mbu shitse lwangu?’’
10|51|Olwa ilirulila khomwasuubila? Mulirebwa mbu ; “bulaano buri?( isayino?) Ne mwali nimuyiyungubalilanga
10|52|Mana balia bakhola obubii baliboolelwa mbu; “Pile eshinyasio shilawa, koo mukharungungwakho eshindi eshilali ashamwakholanga?”
10|53|Ne bakhurebanga mbu;” Koo ako ni katoto?” Boola mbu; “Eeeh nditsuba khu Nyasaye wanje Omulesi toto ako ni abwene. Ne enywe shimunyala okhushila tawe.”
10|54|Ne buli Omundu owakhola obubii abetsanga mbu alinende biosi bili mushialo, yakharusiyie yenunula. Ne olwabalilola eshinyasio balitinyia okhufisa okhwiyitsulisia khwabu, ne olwa balilola eshinyasio balibusilibwa hakari wabu khubuleng’afu neshibalikholelwa obubii tawe
10|55|Koo manye mbu, toto nibia Nyasaye ebili mwikulu nende mushialo, manye mbu ka Nyasaye alaka ni katoto, halali Abandu abanji shibamanyile tawe
10|56|Ye alamusinjia ne afwisinjia, na ni ewuwe niwo amulikalusibwa
10|57|Enywe Abandu toto kabetsela amebaalo okhurula khu Nyasaye wenyu, nende eshihonia shia akali mubilifu, nende obulunjifu nende tsimbabaasi khubasuubili
10|58|Boola mbu; “Khu bulayi bwa Nyasaye nende tsimbabaasi tsitsie, mana basangale khulwako, Ne kano ni amalayi okhushila kabakhung’asinjia
10|59|Boola mbu; “Koo mulola murie emikabo chia Nyasaye yabeshilia, mana nimukhola muchio echilachamilwa nende echindi echichamilwa, boola mbu; “Nyasaye niye awabahelesia omunwa, nohomba enywe muchishilanga Nyasaye?”
10|60|Ne baparanga barie balia bachishilanga Nyasaye obubeyi khu inyanga yeyindukho? Toto Nyasaye ali nende obulayi obunji khubandu, halali abanji babu shibakhupanga orio tawe
10|61|Ne shokhalabananga khumulimo kwiosi kwiosi, nohomba shosomanga mukurani muno nohomba shimukholanga eshikhole shiosi shiosi, halali efwe khubetsanga abaloli benyu olwa mukhalabananga. Sishifisanga khu Nyasaye wuwo eshindu shiosi shiosi, shili shinga obusiro bwolulolo, shili khushialo nohomba mwikulu tawe, nohomba eshititi okhushila esho nohomba eshikhongo, halali shili mushitabu shinoosinjia
10|62|Ulile ne mumanye mbu, toto abahelwa ba Nyasaye shibaliba nende obuyendi nohomba okhubeelela tawe
10|63|Balia basuubila ne bali nibaria Nyasaye
10|64|Bobali nende obusangafu khubulamu bwo khushialo nende mwikulu. Obukalukhani bubulaho mumakhuwa ka Nyasaye, okho nikhwo okhubura okhukhongo
10|65|Ne amakhuwa kabu kalakhubeelesia tawe, toto obunyali bwosi nibwa Nyasaye, naye niye Omuwulili Omumanyi muno
10|66|Koo Manye mbu; toto ni bia Nyasaye ebili mwikulu nende mushialo. Ne balia balamanga owulali Nyasaye, shibalondanga halali amaparo kabu , ne shibaboolanga halali obubeyi butswa
10|67|Ye niye owabakholela eshilo mwihotselesiliemwo, ne eshitere eshing’eng’elanga, Toto mwako khuli nende eshimanyisio khubandu bawulilanga
10|68|Ne baboola mbu; “Nyasaye yekholela omwana” ali ehale nende ako, ye yenyala. Nebibie biosi bili mwikulu nende khushialo. Ne enywe mubula eshifune khu kano. Koo mwibolelangasa khu Nyasaye akamulamanyile tawe
10|69|Boola mbu; Toto balia bachishilanga Nyasaye obubeyi shibalibura tawe
10|70|Omwikhoyo omutiti khushialo, mana khwifwe niko amakalushilo kabu, mana khubapilie eshinyasio eshilulu khulwa kalia kabakhayanga
10|71|Ne basoomele amakhuwa ka Nuhu, alwa yaboolela Abandu bebe mbu, “Enywe Abandu banje, nikali mbu okhwikhala khwanje ninanyu nende okhubetsulisia khwanje ebimanyisio bia Nyasaye khubasinyile.(manye mbu) esie ndisichile Nyasaye, kho enywe khung’asie amakhuwa kenyu nende abiamutsokasinjia bienyu mana likhuwa lienyu lia mubusia libe habulafu, mana mumbusilie okhumala ne mulambelesia obwiyangu tawe
10|72|Ne nimukhaya, esie shebasabanga omurungo tawe, omurungo kwanje shikuli halali khu Nyasaye. Ne ndalomesibwa okhuba mubalia abeelekhulanga khuye
10|73|Halali bamuyingasia, mana nikhumuhabina ye nende balia bali ninaye, muliaro (musafina), nenikhubakhola bo nibo abatong’a, ne nikhuyibisia balia abayingasia ebimanyisio biefu. Kho henga shingala yali indukho ya Abandu bekanyilisibwa
10|74|Mana nikhuruma Abarumwa abanji inyuma wuwe, khubandu babu. Mana nibabetsela nende ebifune bili habulafu. Ne shibali nibakhasuubila akabayingasia mukhuchaka, ne endio ni lwakhuretsanga ebimanyisio khumioyo chia Abandu baburanga eshichelo
10|75|Mana okhurula khu abo nikhuruma Musa nende Haruni khu Firauni nende Abandu bebe abakhongo, nende ebimanyisio biefu, mana nibafura, ni baba Abandu abetsimbii
10|76|Ne olwa obwatoto bwabetsela okhurula khwifwe, baboola mbu:” toto buno ni obulosi bwa habulafu.”
10|77|Musa naboola mbu; “koo muboolanga endi khubwatoto bubetsele? Mbu buno nobulosi? Ne abalosi shibaburanga tawe?”
10|78|Nibaboola mbu; “Koo witsile mbu okhurusie khukalia akakhwanyoola nako bapapa befu, mbu kho obukhongo bube obwenyu enywe khushialo, shikhunyala okhubasuubila tawe.”
10|79|Firauni naboola mbu; “Munderere buli Omulosi Omumanyi muno.”
10|80|Ne olwabalosi betsa Musa nababoolela; “Sukune biamwenya okhusukuna”
10|81|Ne olwa basukuna, Musa naboola mbu; “Akamurerere kano ni obulosi, toto Nyasaye yetsa okhubufunaka. Toto Nyasaye shatinyisinjia ebikhole biabandu bokhunyasia tawe.”
10|82|“Ne Nyasaye yetsa okhwemia obulaamba khu makhuwa keke kata ababii nibalenyele.”
10|83|Ne shibasuubila khu Musa halali Abandu batiti okhurula khubandu be, nibarire Firauni nende Abandu baye okhubasandia. Toto Firauni yali omufuru khushialo, ne toto ye yali mubalia babura eshichelo
10|84|Musa naboola; “Enywe Abandu banje nimuli mbu musuubile Nyasaye, mumwisiche ye butswa, toto nimuli abelekhulanga khuye. (abasalamu)
10|85|Nibaboola mbu; “khwisichile Nyasaye, Ewe Nyasaye wefu Omulesi Olakhukhola khwanyoola obunyakhani okhurula khubandu ababii abo tawe
10|86|Ne khuhonokosie khulwetsimbabaasi tsitsio okhurulana nende Abandu Abakhayi.”
10|87|Mana nikhufimbulila Musa nende Omusiani wabu obufimbuli buno mbu:, “Bakasilie tsinzu Abandu benyu Misri ne mukhole tsinzu tsienyu okhuba habundu wokhukholela amalaamo , ne mulumilile okhulaama ( iswala), ne suubisia abasuubili.”
10|88|Musa naboola mbu; “Nyasaye wefu omulesi, toto ewe wahelesia Firauni nende abakhongo bebe ebirone nende omwandu khubulamu bwo khushialo buno, Khulwako bakoselinjiakhwo Abandu khunjila yiyio. Nyasaye wefu Omulesi, salania omwandu kwabu ne oboye emioyo chiabu, balasuubila tawe okhula balole eshinyasio eshilulu.”
10|89|Nyasaye naboola mbu; “okhusaba khwenyu khuchamilwe kholaano yeme obulayi, ne mulalonda tsinjila tsia abalamanya tawe.”
10|90|Nikhwambusia Abaana ba Israil Inyanza, ne Firauni nende omukanda kukwe kwabalwani nabalondakhwo khububii nende khubusuku. Ukhula shingala Firauni yanyoolwa nende lifwa liokhusishibwa mumatsi , naboola mbu; “ Esuubile mbu abulaho Nyasaye wundi halali wa Abana ba Isaril basuubila nasi endi halala mubandu balia abehotselesia.”
10|91|Oooh! Bulano buri? Ne waliwakhaya mana noba mubandu bokhubiyia
10|92|Kho nyangayino khwitsa okhuhabina omubili kukwo kho obe eshimanyisio khubetsa inyuma wuwo, Netoto Abandu abaanji bang’ang’ala khubimanyasio biefu
10|93|Ne toto Abana ba Israili khwabamenyia obulayi, nenikhubahelesia emikabo emilayi. Ne shibakabukhana tawe okhula shinga obumanyi bwaboolela, toto Nyasaye wabu omulesi alibabusilia hakari wabu inyanga yeyindukho khukalia akabakabukhananga
10|94|Ne noli nende inganakani nende khuka khwakhwishilia, mana reeba abasomanga eshitabu ewe noshiili. Toto obulamba bumalilie okhwitsila okhurula khu Nyasaye wuwo Omulesi. Kho alaba mubalia bali nende obukanakani tawe
10|95|Ne olatema okhuba mubalia bayingananga khubimanyisio bia Nyasaye tawe, wakhetsa waba mubalia basikha
10|96|Toto balia belikhuwa lia Nyasaye wuwo liamala okhubaburira shibasuubilanga tawe
10|97|Kata	nibanyoola	buli eshimanyisio(shibasubilanga tawe) okhula balole eshinyasio eshilulu
10|98|Shichila shina nilulabaho olukongo olwasuubila kho obusubili balwo bubakhonye? halali abandu ba Yunus, olwa basuubila khwabarusiliaho eshinyasio shiokhututuyia, mubulamu bwokhushialo mana nikhubahelesia omwikhoyo khubise(bia khwenya)
10|99|Ne Nyasaye wuwo yenyanga Abandu boosi bakhasuubile khushialo, kho nawe wakhanichilisia Abandu mbu babe Abasuubili
10|100|Ne Abulaho Omundu unyala okhusuubila halali khukhuchama khwa Nyasaye, Ne akholanga eshinyasio shibe khubalia abalarumishilanga amachesi kabu tawe
10|101|Boola; “lole nishina shili mwikulu nende khushialo” Ne ebimanyisio nende amekanyilisio shibikhonyanga Abandu balasuubila tawe
10|102|Koo bakhalindanga elindi halali akafwanananga aketsinyanga tsia bandu babura imbeli wabu? Boola mbu; “Mana liinde, siesi endi halala ninanyu mubalindanga.”
10|103|Mana khulihabina Abarumwa befu nende balia basuubila ninabo, Ne endio ni lwakakwanila okhuhabina Abasuubili
10|104|Boola mbu; “enywe Abandu! Ni muli nende obukanakani khudini yanje, esie shelamanga ebiamulaamanga habundu wa Nyasaye tawe, halali elaamanga Nyasaye ulia ulibafwisia ne yanomesiyie mbu embe mubasuubili.”
10|105|Ne ohenjie obweni bubwo khu idini yokhutswenulila emilukha chichio khu Nyasaye, ne olaba mubatsokaasinjia Nyasaye tawe
10|106|Ne olalaama ebilali Nyasaye, bilakhakhukhoonya nohomba okhumisia tawe, ne nokhola orio olaba mubandu ababii
10|107|Ne Nyasaye nakhutilakhwo khububii, abulaho yesiyesi unyala okhurusiliaho libii elo owulali ye tawe, ne nakhwenyela amalayi abulaho unyala okhukalusia obulayi bwaye, ahelesinjia owayenya mubandu bebe, naye ni Omunji wobulesheli Omunji wetsimbabaasi
10|108|Boola mbu; “Enywe Abandu toto obwatoto bumalile okhuboolela okhurula khu Nyasaye wenyu. Kho ulia ulunjikha alunjikhanga khululwe omwene, naye ulia ukora akoranga khululwe omwene. Nasi shendi omulindi khwinywe tawe
10|109|Ne loonda akofimbulilungwa, ne wisumulisie okhula shingala Nyasaye alabusia, Naye niye Omubusia Omulayi muno umalayo
11|1|Aif Lam Ra, shino ni eshitabu shietsinyaali tsiashio tsiakasibwa obulayi mana nitsinoosibwa obulayi okhurula khu Wamachesi muno Omumanyi wa koosi
11|2|Mulalaama okhuyiniakhwo Nyasaye butswa, (Yenyene) Toto esie khwinywe endi omwikanyilisi nende Omusuubisia
11|3|Ne sabe eshileleshelo Nyasaye wenyu, mana mumukalushile, yetsa okhubahelesia omwikhoyo omulayi okhula ebise ebimanyifu(khuye) Mana alihelesia buli owamalayi amalayi kaye. Nenimulaloonda tawe esie ebaririra eshinyasio shieyinyanga ikhongo
11|4|Amakalushilo kenyu ni wa Nyasaye, naye ni Omunyali wabuli eshindu
11|5|Koo, manye mbu; “toto abo bafisanga akali mubilifu biabu, mbu khobafise Nyasaye, manye mbu; olwa befunikhanga tsingubo tsiabu(Nyasaye) yamanya akabafisanga nende akabaretsanga habulafu. Toto ye amanyile muno akali mubilifu
11|6|Ne yibulaho isolo yosiyosi khushialo halali omukabo kwayo kuli khu Nyasaye, yamanya eshimenyo shiayio shetsinyanga tsiosi, nende habandu wuwe okhuburira butswa, Koosi kali mushitabu ashiretsanga habulafu
11|7|Niye owaloonga likulu nende eshialo khu tsinyanga tsisaasaba, ne eshisaala shishie shioluyali shiali khumatsi, kho abapime niwina mwinywe ukhola amalayi. Ne noboola mbu; “toto enywe mulilamusibwa nimwakhamala okhufwa” Abakhayi toto balaboola mbu; “buno shini shiosi shiosi tawe halali obulosi bwa habulafu
11|8|Ne nikhubashindia okhunyoola eshinyasio okhuula ebise biabusibwa, baboola mbu; “Nishina shikayilanga eshinyasio esho” Manye mbu inyanga yashilibetsela sishilibarusibwakhwo tawe. Ne akabatseshelanga kalibabotokhana
11|9|Ne Omundu nikhumupilia tsimbabaasi okhurula khwifwe mana nikhutsirusiawo khuye, amalanga afwa omwoyo lwangu muno, khandi abula okhupara obulayi
11|10|Ne nikhumupilia obwokholo imbeli wobutinyu bwayanyoola aboola mbu; “obubii bundulilekhwo” Toto ye asangala niyelaya muno
11|11|Halali balia besumilisia mana nibakhola ebikhole ebilayi, abo balinyoola obulesheli nende omurungo omukhongo
11|12|Mana awundi olalekha akandi kalia akawafimbulilwa, ne eshilifu shishio shitsa okhulola obusiro khulwa ako shichila okhuboola khwabu mbu; “shichila shina nakhaya okhwishilibwa eshiachi nohomba Malaika okhwitsa halala ninaye? Ewe oli omwikanyilisi butswa, ne Nyasaye niye omulindi wabuli eshindu
11|13|Nohomba babolanga mbu; “washikasia omwene” Boola mbu; “Mana rerekhwo tsinyaali ekhumi tsiobubeyi etsiakasibwa shinga ino, ne mulanje abamunyalilwa abalali Nyasaye tawe, toto nimuli mbu muboolanga habwene
11|14|Ne nibalafuchilila tawe kho manye shieshibwa khubumanyi bwa Nyasaye, ne abulaho Nyasaye halali ye, kho mana mulaba abehotselefu
11|15|Balia benya obulamu bwokhushialo nende oburone bwashio, khulabahelesia khushialo khuno, ebikhole biabu biosi, ne shibali tutuyilibwa tawe
11|16|Abo nibo abalaliba nende eshindu mwikulu tawe halali omulilo, ne ebikhole biosi biabakhola biakhabiye, ne kaliba amakhaya kosi kabakholanga
11|17|Koo Omundu uli nende tsinyaali okhurula khu Nyasaye wuwe, ne atsisoomanga tsinyaali etso - ni obuloli okhurula khu Nyasaye wuwe, ne imbeli wuwe eshitabu shia Musa eshiali eshimilisi nende eshietsimbabaasi, abo bamuusubilanga ye, ne balia bamukhaya mumukanda, abo omulilo nikwo amalakano kabu. Kho olaba nende inganakani khukano tawe, buno ni obwatoto okhurula khu Nyasaye wuwo, halali Abandu abanji shibasuubilanga tawe
11|18|Ne ni wina omubii omukhongo oyo, okhushila ulwa uchishila Nyasaye obubeyi? Abo balirerwa imbeli wa Nyasaye wabu, ne abaloli baliboola mbu; “Bano nibo abachishila Nyasaye wabu obubeyi” wulile! Eshitsubo shia Nyasaye shili khubandu ababii
11|19|Balia abekalilanga(Abandu) khu Injila ya Nyasaye, ne benyanga mbu yikotiombole, ne bakhayanga mbu obulamu bwomwikulu bubulaho
11|20|Abo shibanyala okhuswekha khushialo tawe ne babula omulindi owulali Nyasaye, Balimetelwa eshinyasio, Shibali nibanyala okhuwulila nohomba shibali banyala okhulola tawe
11|21|Abo nibo basishia emioyo chiabu, ne akabachikhanga kalibakora
11|22|Toto abo nibo balinyoola okhusikha khwatoto mwikulu(Akhera)
11|23|Ne toto balia abasuubila mana nibakhola 11. amalayi, mana nibehotselesia khu Nyasaye wabu, abo nibo Abandu bo mwikulu ( Jannah), balimenyamwo tsinyanga tsiosi
11|24|Emikanda chibili echo chili shinga omuwofu nende owekala amarwi, nende owulolanga nende owulilanga, koo babili abo bakhayelana toto? Shimuparangakhwo tawe
11|25|Ne toto khwaruma Nuhu khubandu bebe. (Nababoolela) “Toto esie endi Omwikanyilisi wenyu Owahabulafu.”
11|26|Mulalaama halali Nyasaye butswa (yenyene), esie abaririra eshinyasio shie inyanga indulu
11|27|Abakhongo babakhayi mubandu bebe nibaboola mbu; “Efwe shikhukhulolanga noli shiosi shiosi tawe, oli butswa Omundu shinga efwe, ne shikhukhulolanga halali abalondi bao nibo abateshele mwifwe, bakhulondelekhwo khuliparo liokhuchaka, ne shikhubalolanga nimukhushilila shiosishiosi tawe, halali khubaparira mbu muli ababeyi
11|28|Yaboola;”Enywe Abandu banje, mulola murie nendi nende eshimanyisio okhurula khu Nyasaye wanje, neyambelesiye tsimbabaasi okhurula khuye, mana mwesi tsiboolele, koo khwakhabanichilisia okhutsichama nanyu ni mukhayile
11|29|Ne enywe Abandu banje, esie shebenyaangakhwo omwandu tawe, omurungo kwanje kulibuswa khu Nyasaye, ne esie shindakhatafia balia abasuubila tawe, toto bo balibukanana nende Nyasaye wabu Omulesi, halali esie ebalolanga enywe nimuli Abandu balamanyile tawe
11|30|Enywe Abandu banje! Wina witsa okhuhabina imbeli wa Nyasaye, nikali mbu ebatafia abo? Shimuparangakhwo tawe
11|31|Ne shebaboolelanga mbu endi nende ebiachi bia Nyasaye tawe, nohomba mbu esie ndamanya amakhuwa kefisile, nohomba shemboola mbu “esie endi Malaika tawe” nohomba shemboola mbu: “balia abababusinjiamwo tsimoni mbu Nyasaye shalabahelesia obulayi tawe.” Nyasaye niye umanyile muno akali mumioyo chiabu(nemboola endio) Toto nditsa okhuba mubandu abamabii
11|32|Baboola mbu: “ewe Nuhu, wakhalomaloma ninafuu muno, ne oburirisiye amakhuwa muno, mana nakharera akokhulakanga ako toto noli owuboolanga obwatoto.”
11|33|Naboola mbu; “Nyasaye alabarerera niyenya, ne enywe shimunyala okhumushila tawe”
11|34|Ne amachelo kanje khwinywe shikakhakhonya tawe, nindenya okhubachelela, Nyasaye niyenya okhubalekha mukore, Ye niye Omulesi wenyu, na ni ewuwe ni wamulikalusibwa
11|35|Nohomba baboolanga mbu; “Yakasiasa omwene” boola mbu;” Nendi ndakakasia tsimbii tsilikhwisie, nasi endi ehale nende amabii kamukholanga.”
11|36|Nuhu nafimbulilwa mbu: “ toto abulaho witsa okhusubila mubandu bawo halali balia bamala okhusuubila, kho alabeelela khukabakholanga tawe.”
11|37|Ne okasie iriaro (safina) mutsimoni tsiefu, nende khubufimbuli bwefu, ne olanomianomia amakhuwa kabandu ababii tawe, toto abo betsa okhufwa okhurulana nende amatsi
11|38|Ne nachaka okhukasia obwaro(isafina), ne buli Abandu be nibabura bamutseshelelanga, naye yaboolanga mbu; “nimukhutseshelela, fwesi khulabatseshelela	shingala mukhutseshelelanga.”
11|39|Ne mwitsa okhumanya wina ulanyoola eshinyasio shio khumututuyia, ne wina witsa okhwishilibwa eshinyasio shilawa
11|40|Olwa likhuwa liefu liola, mana liloba nilichaka okhubitikha amaatsi, khwamuboolela mbu; “injisiamwo (muliaro) eshisatsa neshikhasi, nende Abandu bawo- halali balia belikhuwa liamala okhubura- nende abasuubila, ne shibasuubila halala ninaye halali batiti
11|41|Ne (Nuhu) naboola mbu; “Ninemwo, khulira lia Nyasaye khube okhwilukha khwalio nende okhwema khwalio. Toto Nyasaye wanje Omulesi ni Omulesheli muno Owetsimbabaasi.”
11|42|Eliaro elo nilichaka okhwilama ninabo mumarunda kalishinga tsingulu. Mana Nuhu nalaanga Omwana wuwe owali ehale; “Ewe mwananje nina ninafu muno, ne olaba nende Abakhayi tawe.”
11|43|(Omwana waye) Naboola mbu; “Nditsa okhunina khulukulu lwitsa okhuninda okhurulana nende amatsi.” (Nuh)Naboola mbu; “Owumao owulinda yesi yesi nyangayino likhuwa lia Nyasaye, halali ulia awahelesiye tsimbabaasi”, Mana lirunda nilikhupa hakari wabu mana naba mubalia abasikha okhurulana nende amatsi
11|44|Ne nikaboolwa mbu; “Ewe liloba! Mila amatsi koko, na ewe likulu kekalile, mana amatsi nikakholomokha hasi, ne likhuwa nilibusibwa, Ne eliaro niliema khulukulu lwa Judi. Ne nikaboolwa mbu; “Basishile ehale Abandu ababii”
11|45|Ne Nuhu nasaba Nyasaye wuwe, naboola mbu; “Ewe Nyasaye wanje, Omwana wanje ni mulala khubandu bomunzu yanje, ne okhulaka khukhwo nikhwatoto, nawe newe owatoto umalayo okhushila abasubisinjia boosi
11|46|Yaboola mbu; “Ewe Nuh, toto oyo Shali mubaana bo tawe, ebikhole bibie shinebilayi tawe, kho olareba akobula ninako obumanyi tawe, esie ekhuchelela olaba mubandu abasilu tawe”
11|47|(Nuhu) Naboola mbu; “Ewe Nyasaye wanje, ndilinda khwiwe ndaletsa okhusaba ekembula ninako obumanyi tawe, ne nolandeshela tawe, nende okhumbeela tsimbabaasi, nditsa okhuba mubalia banyoola okhusikha
11|48|Nikaboolwa mbu ; ‘Ewe Nuhu, yikha nende omulembe okhurula khwifwe ne tsikhabi tsibe khwiwe, nende khubandu bali halala ninawe. Ne emikanda chindi khulichisangasia mana khulibatila nende eshinyasio eshilulu
11|49|Ako ni mumakhuwa akefisa khukhufimbulililangakhwo, shiwali wabamanya tawe ewe nohomba abandu bobo, imbeli wakano, kho wisumilisie okhumala okhulayi khuliba khwabalia baria Nyasaye
11|50|Ne khu babu Adi khwabarumila Omusiani wabu, (ulangwa mbu) Hud. Nababoolela mbu; “Enywe Abandu banje, Mulaame Nyasaye mubula Nyasaye wundi owulali ye tawe, Enywe shimuli halali abachishi butswa
11|51|Enywe Abandu banje shebasabanga omurungo khu kano tawe. Omurungo kwanje kuli khu ulia owalonga, Mana shimuparangakhw+o tawe
11|52|Enywe Abandu banje! Sabe eshileshelo khu Nyasaye wenyu, mana mumukalushile, alabererera amaleesi akeshia ifula inyinji, ne alabameta amani hekulu wa amani kenyu. Nemulakalukhana okhuba ababii tawe
11|53|Nibaboola mbu; “ Ewe Hud! Oshili okhurerera ebimanyisio bili habulafu. Ne efwe shikhwakhalekha abanyasaye befu khumakhuwa koko ako tawe, Ne efwe shikhulakhusuubila tawe.”
11|54|“Efwe shikhuboolangasa tawe halali abanyasaye befu bandi bamalile okhukhura mubutinyu. Naboola mbu; “Esie emumanyia Nyasaye, ne enywe mube abaloli mbu esie endi ehale khukamutsokasinjia.”
11|55|Owulaliyetawe( Nyasaye)“ Khomundutilesa mwesi, mana mulambekho obwiyangu bwosi bwosi tawe
11|56|Esie ndisichile Nyasaye Omulesi wanje nende Omulesi wenyu, shibulaho eshilonje shiosi shiosi halali eshikholanga shingala yenya. Toto Nyasaye wanje ali khunjila ingololofu
11|57|Nenimukalukha inyuma emalile okhuboosilia akandarumwa ninako khwinywe. Ne Nyasaye wanje alarera Abandu bandi abalali 11. enywe, ne enywe shimunyala okhumukhola liosi liosi tawe. Toto Nyasaye niwokhubikha buli eshindu
11|58|Olwa likhuwa liefu liola, khwahonokosia Hudi nende balia abasuubila halala ninaye khutsimbabaasi tsirulanga khwifwe. Ne nikhubahabina okhurulana nende eshinyasio eshiumu
11|59|Ne abo nibo Adi. Bayingasia ebimanyisio bia Nyasaye wabu Omulesi, ne nibaloba Abarumwa baye, mana nibaloonda amakhuwa kabuli Omufuru Omushiamu
11|60|Mana nibalondebwakhwo nende eshitsubo khushialo shino nende inyanga yeyindukho. wulile ne mumanye mbu, Abandu ba Adi bakhaya Nyasaye wabu Omulesi. Ne manye mbu Adi basishibwa, Abandu ba Hudi
11|61|Ne Khu Thamud nikhuruma Omusiani wabu(ulangwa mbu) Swaleh. Naboola; “Enywe Abandu banje, mulaame Nyasaye, mulalaama nyasaye owulali ye tawe, Ye niye owabaloonga khushialo mana nabamenyiamwo. Kho mumusabe eshileshelo ne mumukalushile, toto Nyasaye wanje ali ahambi ne afuchililanga
11|62|Nibaboola mbu; “Ewe Saleh! Toto wali Omundu omwisikwa khwifwe noshili okhwitsa nende kano. Oh! Okhukaninjia okhulaama akabapapa befu balamanga? Ne toto khuli nende obukanakani mumioyo chiefu khukokhulanjilanga kano
11|63|Naboola mbu; “Enywe Abandu banje! Mulola murie nendi nende ebimanyisio ebia habulafu okhurula khu Nyasaye wanje Omulesi, naye yambelesiye tsimbabaasi okhurula khuye, Kho niwina witsa okhukhoonya khu Nyasaye ninditsukhana ndamukhaya? Neshimulameta shiosi shiosi tawe halali okhusikha
11|64|Enywe Abandu banje ingamia ino niya Nyasaye, neni eshimanyisio khwinywe. Kho muyileshe ilie khushialo shia Nyasaye ne mulayitila khububii tawe, mwakhanyoola eshinyasio shili ahambi. Abandu ba Luti
11|65|Mana nibayisinza. Mana(Saleh) naboola mbu; “mwikhoye mutsinzu tsienyu tsinyanga tsitaru (mulanyoola eshinyasio), Ino ni indache ilali yobubeyi tawe
11|66|Olwa likhuwa liefu liola, khwahabina Swaleh nende balia abasuubila ninaye. Khutsimbabaasi okhurula khwifwe, nende eshinyasio shieyinyanga eyo. Toto Nyasaye wuwo niwa Amani Owokhushila
11|67|Ne balia abakhola obubii oluyoka lwabasishia, nibanyolekhana mutsinzu tsiabu nibalaambalile
11|68|Nibaba shinga Abandu balalikho omo tawe, Toto manye mbu Thamaud bakhaya Nyasaye wabu, mana Thamud nibakorera ehale
11|69|Ne Abarumwa befu betsela Ibrahim okhumusuubisia, Nibaboola mbu; “mulembe” Nakalusia mbu; “Mulembe” Ni shiyashinda tawe niyetsa nende eshimwosi ushikhomefu
11|70|Olwa yalola emikhono chiabu nichilashiulakhwo tawe, nabakholela obukanakani mana nabaria, nibaboola mbu; “olaria tawe, toto efwe khurumilwe khubandu ba Luti”
11|71|Ne Omukhaye wuwe(Sara) niyemele shilunji natsekha, mana nikhumuhelesia amakhuwa amalayi- ka Is-haq ne inyuma wa Is-haqa khuliho nende Yaqub
11|72|Naboola mbu; “eh esie endi! Ndakhebula nengofule endi ne omusatsa wanje wuno nakofule ari, toto lino nilikhuwa liokhuwuchisia.”
11|73|Nibaboola mbu; “owukanga likhuwa lia Nyasaye? Tsimbabaasi tsia Nyasaye nende ikhabi yiyie tsibe ninanyu enywe Abandu beyinzu ino. Toto ye niye ukhoyesheele okhulaywa nende okhwitsomibwa
11|74|Mana shingala oburi bwawa khu Ibraheem, namalile okhunyoola amakhuwa amalayi, yachaka okhuyingasia, okhulondokhana nende
11|75|Toto Ibrahim yali Omwihotselefu, omwitsomi wa Nyasaye ne omwangu wokhumukalushila
11|76|(Nikhumuboolela)”Ewe Ibraheem! Lekhana nende kano. Toto likhuwa lia Nyasaye wuwo limalile okhubura. Ne toto abo shilaboolela eshinyasio eshilakalusibwa inyuma tawe
11|77|Ne olwa Abarumwa befu betsela Luti, yababelelela muno, mana nalola obutinyu muno shichilabo, naboola mbu; “ino ni inyanga isiro”
11|78|Abandu bebe nibamwitsila tsimbilo, ne imbeli wakano bali nibakholanga amabii. Naboola mbu; “Enywe Abandu banje, bano ni abakhana banje, bo ni abatswenufu khwinywe. Kho murie Nyasaye ne mulafimbia omurwe nabacheni banje tawe. Mwinywe shalikhomwo omundu omulunjifu tawe
11|79|Nibaboola mbu: “Nga ewe toto wamanya mbu khubula oluchendo mubakhana bao, ne toto omanyile obulayi muno shiakhwenyanga.”
11|80|Naboola mbu; “embetsangakhwo nobunyali khwinywe nohomba ambetsanga nende isiilo ya amani (yakhoonya khwinywe)
11|81|Nibaboola mbu; “Ewe Luti, toto efwe khuli Abarumwa ba Nyasaye wuwo Omulesi, shibalakhulakhwo tawe, ne orule ewe nende Abandu bao, mumashebelende, ne Omundu yesisyesi alahenga inyuma tawe, halali Omukhasi wuwo, naye kalamunyoola amasila ketsa okhunyoola abandi abo. Toto ibise biabu ni Itsuli- koo istuli shilisa ahambii
11|82|Olwa likhuwa liefu lietsa, khwakhola hekulu yaba hasi wabu, mana nikhubeshilia ifula yetsimbale tsieliloba eliumu
11|83|Etsiarebwakhwo eshimanyisio ewa Nyasaye wuwo Omulesi, ne kano shikali ehale nende Abandu ababii tawe
11|84|Ne khubandu ba Madyan,(khwaruma) omusiani wabu ( ulangwa mbu) Shuabu. Naboola mbu: “enywe Abandu banje mulaame Nyasaye, mubula Nyasaye wundi owulali ye tawe. Ne Mulaleemia eshichelo nohomba iratili tawe. Esie ebalolanga muli obulayi, ne toto esie abaririra eshinyasio shilibabotokhana inyanga eyo
11|85|“Enywe Abandu banje! Yitsusie eshichelo nende iratili khubuleng’aafu ne mulalemilia Abandu ebindu biabu tawe, ne mulasalasia obubii nende isasia khushialo tawe
11|86|Ne(omwandu) okwa Nyasaye abatonyilie nikwo omulayi khwinywe, toto nimuli abasuubilanga. Mana esie shendi omulindi wenyu tawe
11|87|Nibaboola mbu; “Ewe Shuab! Amalaamo koko kokhulomesia efwe okhulekha akabapapa befu balaamanga, nohomba khulekhe okhukhola shingala khwenya khumwandu kwefu? Toto ewe oli omuholo omulunjifu
11|88|Yaboola mbu; “Enywe Abandu banje mulola murie nendi nende eshimanyisio shirula khu Nyasaye wanje ne yangabile omukabo omulayi, okhurula khuye, ne esie shindenya okhukabukhana ninanyu akebakaninjia tawe, shindenya halali okhukasia shingala enyalilwa ne okhubura khwanje shikhwakhaba tawe halali khu bunyali bwa Nyasaye, niye wandisichile na ewuwe niwenjomele
11|89|“Na enywe Abandu banje! Okhukabukhana ninasi khulabayila kabanyoola shinga kalia kanyoola Abandu ba Nuhu, nohomba Abandu ba Hud nohomba ba Swaleh, ne Abandu ba Luti shibali ehale ninanyu tawe.”
11|90|“Ne musabe eshileshelo khu Nyasaye wenyu, mana mwikanile khuye, toto Nyasaye wanje ni wetsimbabaasi owobuyanzi muno
11|91|Baboola mbu; “Ewe Shuab, efwe shikhuwulilanga muno akoboolanga tawe, efwe khukhulola noli omuteshele khwifwe, bakhayanga okhuba Abandu bo khwakhakhulasile amachina, ne sholi omundu woluyali khwifwe tawe
11|92|Naboola mbu; “Enywe Abandu! Abandu banje niboluyali khwinywe okhushila Nyasaye? Ne mwamukhola okhuba inyuma wemikongo chienyu, Toto Nyasaye abotokhananga akamukholanga
11|93|“Ne enywe Abandu banje! Khole ngamwenya amunyalilwa, siesi ekholanga, ahambi hano mulamanya witsa okhulilwa nende eshinyasio shiokhumututuyia, nende ulia uli omubeyi. Kholinde butswa siesi endi ninanyu enindanga
11|94|Ne olwe likhuwa liefu liola, khwahonokosia Shueib nende balia basuubila halala ninaye, khulwe tsimbabaasi tsiefu. Ne balia bakhola obubii, oluyoka lwabukula emioyo chiabu. Nibaba mutsinzu tsiabu nibalaambalile
11|95|Nibabashinga abalabakhomwo tawe. Koo ulile, “Basikha Abandu ba Madyan shingala Abandu ba Thamud basishibwa.”
11|96|Netoto khwaruma Musa halala nende ebimanyisio biefu nende ebifune bili habulafu
11|97|Khu Firauni nende abandu baye. Halali abo baloonda amakhuwa ka Firauni, ne amakhuwa ka Firauni shinamalunjifu tawe
11|98|Aliimisia Abandu beye inyanga yeyindukho, ne alibosia mumulilo. Neni habii ali arie habundu hawo
11|99|Ne balondibwakho eshitsubo khushialo khuno nende inyanga yeyindukho. Ne ni eshibi shili shirie eshinyasio shiabalihebwa ukhula khabili
11|100|Ako ni mumakhuwa ketsingongo kakhukhukanilanga, akandi muko kaliwo ne akandi kayinibwaho
11|101|Nafu shikhwabakholela obubii tawe, halali nibo abeene bekholela obubii. Ne abanyasaye babalaamanga abalali Nyasaye shibabakhonyakhwo shiosi shiosi tawe olwa likhuwa lia Nyasaye wuwo liola. Ne shibabameta halali abusishi
11|102|Ne endio nilwakhubetsanga okhubukula khwa Nyasaye wuwo, olwa atilanga olukongo niluli olwamabii, Toto okhubukula khukhwe ni okhululu muno
11|103|Totomuakokhulinendeeshilolelokhubalia baritsanga eshinyasio shio mwikulu (Akhera) . Eyo niyo inyanga yabandu balikhung’asibwa, ne niyo inyanga yabilibaho ebilonje biosi
11|104|Ne shikhubashindinjia tawe halali okhula ebise biarebwaho
11|105|Inyanga lwayiliula, abulaho ulilomaloma halali khukhuchama khukhwe Nyasaye. Ne mubo balibamwo ababii nende abalayi
11|106|Ne balia baliba ababii baliba mumulilo, balikhupamwo obuyoka nende tsimbungu
11|107|Balikhalamwo ebise biosi biokhumenyaho likulu nende eshialo, halali shinga Nyasaye yenya. Toto Nyasaye wuwo akholanga shiayenya
11|108|Ne balia bobulayi baliba mwikulu, balikhalamwo tsinyanga tsiosi tselikulu nende eshialo okhubaho. halali shinga Nyasaye yenya , niye wemikabo chilawa
11|109|Kho olaba nende inganakani khukabano balaamanga tawe, shibalaamanga halali shinga balaamanga basabwe babu bakhale. Ne khulibahelesia omukabo kwabu omulamba okulalemibwa tawe
11|110|Ne toto khwahelesia Musa eshitabu, mana ni obwawukhani niburebwamwo. Ne libulanga okhuba mbu nilikhuwa liaranjilila okhurula khu Nyasaye wuwo, toto bakhabusiye hakari wabu. Toto bo bali mubukanakani, mubuyendi khushio
11|111|Ne toto Nyasaye wuwo alibarunga abo boosi ebikhole biabu, Toto ye ni Omumanyi muno khukabakholanga
11|112|Kho tsililila nende obulunjifu shingala walomesibwa, nende balia abekanila ninawe, ne mulabura eshichelo tawe, toto ye alolanga muno akamukholanga
11|113|Ne muleshinga khubalia bakholanga obubii tawe, omulilo kwabatilakhwo, ne shimuliba nende omulindi imbeli wa Nyasaye tawe, Mana mwabula okhukhonywa
11|114|Ne olaame amalaamo khundulo tsibili tseshitere(Adhuhur nende Al-asr). Nende ebise bieshilo bilihambi nende eshitere. Toto obulayi burusinjiaho amabii. Shino ni eshitsulisio khubestulilanga
11|115|Ne wisumilisie, toto Nyasaye shakosinjia omurungo kwabakholanga amalayi tawe
11|116|Mana khulwashina nibalabamwo mubandu beyimbeli enywe nimushili, Abandu bobwongo, abakania obutobela khushialo? halali batiti butswa mubo abakhwahabina. Ne balia bakhola obubii, baloonda obwokholo bwa balimwo. Mana nibaba aboononi
11|117|Ne Nyasaye wuwo shiniwokhusishia tsingongo khububii tawe Abandu batsio nibali abakholi bamalayi
11|118|Ne Nyasaye wuwo yenyanga yakhakholele Abandu okhuba omukanda mulala (okhupara bulala). Kholano balatsililila okhukabukhana
11|119|Halali balia aba Nyasaye wuwo yalolela tsimbabaasi, ne khulwatsio yabaloonga, Ne likhuwa lia Nyasaye liamala okhuranjilila mbu; “Toto bwene ndilitsusia mumulilo (mujahanaam ) Amajiini nende Abandu boosi (ababii)
11|120|Ne khukhukanilanga amakhuwa kabarumwa khulwako khutinyisie omwoyo kukwo, ne mukano obwatoto bukhwitsile, nende amachelo nende obwitsulisio khubalia basuubila
11|121|Ne boolela balia abalasuubilanga mbu; “Khole butswa akamukholanga fwesi khukholanga.”
11|122|Ne linde butswa fwesi khulindanga
11|123|Ne nibia Nyasaye biosi biefisa mwikulu nende mushialo, ne amakhuwa koosi kalikalusibwa khuye. Khomulaame ne omwisiche Ye butswa. Ne Nyasaye wuwo shakandalanga khukamukholanga tawe
12|1|Alif Lam Raa – Tsino ni tsinyaali tseshitabu shinoosinjia
12|2|Toto efwe khweshia Ikurani mulwarabu khomunyoole okhumanya
12|3|Efwe khukhukanila tsingano tsindayi khulwa okhukhufimbulila Ikurani ino. Ne toto wali nolamanyile tawe kano nikashili okhuulila
12|4|Olwa Yusufu yaboolela papa wuwe mbu: “Ewe papa wanje, esie endutsi tsing’ining’ini ekhumi nandala, nende eliuba nende omwesi ebilutsi (mumaloro) biosi nibinyinamilanga
12|5|(Samwana) naboola mbu; Ewe mwana wanje olaboolelakhwo Abasiani benyu amalooro koko ako tawe, bakhaba bario bakhututila, Shetani khumundu ni omusuku owa habulafu
12|6|NeendioNyasayewuwoyetsaokhulobola mana akhwechesie okhukalula amalooro. Niyetsa okhwitsusilia tsimbabaasi tsisie khwiwe, nende khulwibulo lwa Yaqub, shingala yetsusilia bapapa bao, Ibrahim nende Is-haaq. Toto Nyasaye wuwo ni Omumanyi Owamachesi muno
12|7|Ne khu Yusufu nende Abasiani babu khwaliho nende ebimanyisio khubareebi
12|8|Olwababoola mbu; “Toto Yusuf nende Omusiani wabu bachwamwa muno nende Papa wefu, okhushila efwe, ne –efwe khuli omukanda kwa amani, toto papa wefu alimubukori bwahabulafu.”
12|9|“Yiree Yusufu nohomba mumusukune eshialo shia ehalee, kho obweni bwapapa wenyu bukalukhane okhuhenga enywe, Ne nimumala kano mulakalukhana okhuba Abandu abalayi
12|10|Omubooli naboola mubo mbu; “muleera Yusufu tawe, halali mumusukune khwichina mwitukho liamatsi, lirambi, yetsa okhutolwa nende Ababuranjila(balikhuluchendo)toto enywe nimuli abokhukhola
12|11|Nibaboola mbu; “Ewe papa wefu, shichila shina olakhusuubila khu Yusufu, toto efwe khumwenyela amalayi”
12|12|“Mulekhule atsie ninafu mutsuli, asangale nabaya nafu toto khulamulinda”
12|13|Naboola mbu: “Toto bilasinyisia, enywe okhutsia ninaye ne eritsanga ishisutse okhumulia nanyu nimukandaalile.”
12|14|Nibaboola mbu; “Ishisutse shiakhamulia shirie nafu khuli omukanda kwa amani, toto khuba khuli mubandu babula obukhala.”
12|15|Olwa batsia ninaye, mana nibafuchilisania mbu bamusukune mwitukho lia amatsi (shisima), khwamufimbulila (Yusuf) mbu; “olateba tawe olitsa okhubaboolela amakhuwa kabu kano nabo nibalimanyile tawe”
12|16|Nibetsa khusabwe eshilo nibalilanga
12|17|Nibaboola; “Ewe papa wefu! Toto efwe khutsile okhushilana ne nikhulekha Yusuf khumisiko chiefu. Mana eshisutse nishimulia. Halali ewe sholakhusuubila tawe kata nikhuli khuboolanga obwatoto.”
12|18|Nibetsa nende ingubo yiyie niilikhwo amatsayi kobubeyi, naboola mbu; “ ni emioyo chenyu chibarumile okhukhola kano. Halali okhwisumilisia nokhulayi na Nyasaye niyewokhusabwa obukhoonyi khukamuboolanga kano.”
12|19|Omukanda kwali khuluchendo nikuula, nibaruma omutayi wabu wa amatsi, mana natombola indo yiyie mulitikho lia amatsi (eshisima), naboola mbu ; “obulayi buli burie buno, khuli nomwana omusiani hano! Nibamufisa okhumukhola omusiko- (Kweyinganga). Ne Nyasaye ni Omumanyi wakoosi kamukholanga
12|20|Mana nibamukusia khubukusi obutiti, khumamondo amabala. Ne bali babula naye oluchendo
12|21|Ne ulia owamukula Misri, naboolela Omukhasi wuwe mbu: “mukaasilie habundu woluyali uno. Anyala yakhukhoonya nohomba khwamukhola Omwana wefu. Ne endio nilwakhwara Yusuf khushialo kho khumwechesie okhukalukhania amakhuwa. Ne Nyasaye niye wokhushila khumakhuwa keke, halali Abandu abanji shibamanyile tawe
12|22|Ne olwa Yusufu yoola omundu omukhongo,	khwa	muhelesia obwami nende amachesi, ne endio nilwakhurunganga abakholi bamalayi
12|23|Ne omukhaye weyinzu ya Yusufu yalimwo yamwikomba naye nalenya tawe- mana niyekala emiliango. Naboola mbu; “itsa hano!’’ Yusuf naboola; “ndilinda khu Nyasaye, Omwami wanje uno yara esie habundu halayi, toto Abamabii shibaburanga tawe”
12|24|Ne toto namukholela eshinani, naye yesi namukholela eshinani akhayanga okhulola eshimanyisio shia Nyasaye wuwe, Ni khumurusiakhwo obubii, nende eshifwabi, toto ye ali Mubasumba befu abatswenufu
12|25|Bosi nibelushila namuliango, ne (omukhasi oyo) narandula ingubo (ya Yusuf) inyuma. Mana nibanyoola Omusatsa waye mumuliango. (omukhasi oyo) naboola mbu; “ Nimurungo shina kwa anyoola ulia wenya okhukhola obubii omukhaye wuwo halali okhuboywa (mujela,) nohomba okhuhelesibwa eshinyasio eshilulu
12|26|(Yusuf) naboola; mbu; “Niye wenyele esie nindalenyele tawe”, Mana omuloli okhurula mubandu bomukhasi narusia obuloli; “Nikali mbu ingubo yiyie irandushe imbeli, kalaba habwene naye (Yusuf) alaba omubeyi
12|27|Ne nikali mbu ingubo yiyie irandushe inyuma(Omukhasi oyo) alaba omubeyi naye (Yusuf) alaba mubatoto
12|28|Kho (omusatsa) yalola ingubo yiyie nirandulwe inyuma, naboola mbu; “Toto kano ni mubifwanga bia bakhasi, toto ebifwanga biabu nebikhongo
12|29|Yusuf lekhana nende kano, ne ewe (mukhasi ewe) saba eshileshelo khutsimbii tsitsio, toto ewe oli mubonoonele
12|30|Abakhasi bolukongo olo nibaboola mbu; “ Omukhasi womukhongo yekomba omukholi waye naye nalamwikomba tawe. Toto obuyanzi bumutilile, toto efwe khulola mbu ali mubukori obwa habulafu.”
12|31|Olwa yawulila amamoonyo kabu, yabarumania, nabakholela isambo, mana nahelesia buli omukhasi omubano, mana naboolela Yusufu mbu; “Bura imbeli wabu” olwabamulola bawuka nibamukhola omukhongo muno, mana nibeteta emikhono chiabu ni baboola mbu “ Tawe!! Uno shali omundu tawe, uno ni Malaika woluyali”
12|32|“Omukhasi” Naboola mbu; “ako niko kamufunaniyekhwo, netoto esie ndamwikomba ye nalenyele tawe, mana niyeyikalila. Ne nalakhaya okhukhola liemulomesia tawe, toto yetsa okhuboywa ne yetsa okhuba mubandu abatiti
12|33|(Yusuf) Naboola mbu; “Nyasaye wanje eshiboye ni eshilayi khwisie okhushila	akabananjilanga	ne nolandusiliaho ebifwanga biabu nditsa okhubachomakhwo ne ndalaba mubasilu
12|34|Mana Nyasaye wuwe nafuchilila amasayo keke, mana namurusiliaho ebifwanga biabu. Toto ye niye Omuwulili Omamanyi muno
12|35|Mana nikabaloloshela nibakhamala okhukhola ebifune, mbu balamuboya khubise bititi
12|36|Mana nibenjila halala ninaye mumboye (mujela) Abasiani babili, mulala wabu naboola mbu; “ Esie ndilutsi(elorere) nendinyanga amalwa” Ne owundi naboola mbu; “Esie ndilutsi nenjinjile khumurwe kwanje omukate ne amayoni nikabotsa” khuboolele eshimanyisio shiamaloro ako, toto efwe khukhulola mbu oli mubandu abalayi.”
12|37|Naboola; “Shishilabetselakhwo eshiakhulia shiosishiosi halali nemalile okhubaboolela eshimanyisio shiako, ako niko ka Nyasaye wanje Yanzechesia, esie ndalekha emilukha chiabandu balasuubilanga Nyasaye, nende abo bakhayanga inyanga yeyindukho
12|38|Ne enondele emilukha chia Bapapa banje Ibraheem nende Is-haaq, nende Yaqub. Shikali khwifwe okhutsokasia Nyasaye nende shiosishiosi tawe, ako niko amalayi ka Nyasaye khwifwe, nende khubandu, halali Abandu abanji shibakhupanga orio tawe
12|39|“Enye ababoye bashianje (babili)! Abanyasaye abanji bakabukhananga nibo abalayi nohomba Nyasaye mulala Owa amani
12|40|Ebiamulaamanga bilali Nyasaye, ni amera butwsa kamwaraho enywe nende bapapa benyu, Nyasaye shiyeshiakhwo eshimanyisio shiosi khwako tawe. Ne okhubusia khwosi nikhwa Nyasaye butswa, yalomesia mbu mulalaama shiosi shiosi halaliye, eyo niyo idini yalunjikha. Halali Abandu abanji shibamanyile tawe
12|41|“Enywe ababoye bashianje (babili) mulala wenyu alakalukha okhunywesia Omwani wuwe amalwa. Ne owundi yetsa okhwirwa abambwe, mana amayoni kalabotsa omurwe kukwe. Likhuwa limalile okhubura, elia mwarebanga okhumanya
12|42|Ne naboolela owayamanya mbu yetsa okhuhonokokha, mbu; “unzitsulile imbeli womwami wuwo” Halali shetani namukoyasia okhwitsulisia Omwami wuwe. Mana niyekhala mumboye emika emibala
12|43|Ne Omwami naboola mbu; “ Esie endustsi tsing’ombe saba, tsikhomefu nitsilibwa nende tsing’ombe saba tsing’awu. Ne endutsi tsingore saba tsimbisi nende etsindi tsinyumu. Enywe Abandu muhenjelekhwo amaloro kanje kano, nikali mbu enywe munyala okhukalula amaloro
12|44|Nibaboola mbu; “Amaloro kenjilanemwo ako, ne efwe khwakorwa okhukalula amaloro
12|45|Naboola ulia owahonokokha khubabili balia, niyetsulila, nibiakhabura ebise bititi, “Esie nditsa okhubaboolela okhukalula khwamaloro ako, kho murume.”
12|46|“Yusufu ewe owatoto, khukalulile tsing’ombe saba tsikhomefu tsilibwa nende tsing’awu saba, nende tsingore saba tsimbisi nende etsindi tsinyumu- kho esie engalushe khubandu banyoole okhumanya”
12|47|Naboola; “ Mulalima emika saba malondokhana kho biamuchesa mubileshe khubisokoro, biako halali bititi biamulia
12|48|Mana chitsa okhwitsa emika saba, chiobutinyu chitsa okhulia ebiamwachibishila, halali shititi shamwitsa okhubikha
12|49|Mana kano nikakhwawa, kuletsa omwika okwa Abandu betsa okhukhonywa(nende Nyasaye) ne mukwo balanyoolamwo(biabanyoolamwo)
12|50|Omwami naboola mbu; “Mumurere khwisie” olwa omurumwa yamulila. Yusuf naboola mbu; “ Kalukha khumwami wuwo omureebe amakhuwa kabakhasi beteta emikhono chiabu, Toto Omwami wanje yamanya ebifwanga biabu
12|51|“Muboola murie, olwamwekomba Yusufu naye nalenyele?” Nibaboola mbu; “ Apoo! Shikhwamanyakhwo obubii bwosi bwosi khuye tawe,” omukhaye womwami naboola mbu ; “Toto obwatoto bwakhamanyikha, nesie wamwikomba naye nalenyele tawe, netoto ye ali mubandu abo bwatoto.”
12|52|(Yusuf naboola mbu) “Ako nilwokhubeela mbu, (Omwami) amanye mbu esie shindamukholela obubii inyuma wuwe tawe, ne mbu Nyasaye shalunjisinjia ebifwanga bia abakhobi tawe
12|53|Nasi shengomelelanga omwoyo kwanje tawe, toto omwoyo nikwokhulomesia amabii, halali kulia kwa Nyasaye yahelesia tsimbabaasi. Toto Nyasaye wanje ni wobulesheli Owetsimbabaasi
12|54|Omwami naboola mbu; “ Mumunderere ewanje emubukule abe Omundu wanje” Ne olwa yalomaloma naye, Omwami naboola mbu; “Toto ewe khwifwe omalile okhuba woluyali, nende omwisikwa.”
12|55|Naboola; “Kholesie embe omulindi (Omuhenji) weshiachi shie shialo toto esie endi Omulindi Omumanyi Omulayi wamakana.”
12|56|Ne endio nilwakhahelesia Yusuf obukhongo mushialo esho, yekhalamwo wosi wosi wayenya, tsimbabaasi tsiefu khwishilinjia wakhwenya ne shikhusukunanga omurungo kwabakholi bamalayi tawe
12|57|Ne toto omurungo kwo mwikulu ni omulayi muno, khubalia abasuubila mana nibaria (Nyasaye)
12|58|Abasiani babu Yusuf nibetsa, nibenjila ewa Yusuf, naye nabamanya nabo nibalamumanya tawe
12|59|Ne olwa yabakasilia eshiakhulia shiabu, nababoolela mbu “Mungalushile nende Omusiani wenyu khu papa wenyu” Koo, shimulola mbu ebaleng’asilisiye eshichelo, nasi endi omuwani omulayi
12|60|“Ne nimulamurera tawe, shindilibahelesia shiosi shiosi okhurula khwisie tawe, nemulasitakhwo ahambi hano tawe.”
12|61|Nibaboola mbu; “Khwitsa okhutema okhwikweta samwana , ne toto khulakhola khurio.”
12|62|Ne naboolela abakholi baye; “omwandu kwabu mure mumisiko chiabu, khobanyoole	okhukulola nibakhakalushila Abandu babu, khobanyoole okhukalukha khandi
12|63|Olwa bakalukha khu sabwe, baboola mbu : “ ewe Papa wefu, bakhwikalile eshibaba, kho okhuhelesie omusiani wefu khutsie naye kho khunyoole okhuhebwa eshibaba, ne toto efwe khulamulinda.”
12|64|Naboola mbu:“ndakhabasuulila khu uno shingala ndabasuubila khumusiani wabu khale awo? Ne Nyasaye niye omulindi omulayi, naye ni Owetsimbabaasi umalayo .”
12|65|Ne olwa baboolola emisiko chiabu , nibanyoolamwo emiandu chiabu chikalusibwe, ni baboola mbu: “ewe papa wefu shina shindi shiakhwenya? chino ni emiandu chiefu chikalusibwe khwifwe! khurere eshakhulia khulwa Abandu befu, ne khwitsa okhulinda omusiani wefu, ne khulanyoola eshibaba shie ingamia ndala, esho neshichelo eshititi. (khubuhani bwomwami)
12|66|Naboola mbu:“shindalamulekhula atsie ninanyu tawe okhula shingala muletsuba khulira lia Nyasaye mbu mulachelela ninaye halali nimubotokhanwa mwesi. “ olwa bamuhelesia indakano eyo yaboola mbu “Nyasaye niye omulindi khukakhuboolanga kano.”
12|67|Naboola mbu: “enywe Abaana banje! Mulenjila mwesi mumuliango mulala tawe, injilile mumiliango chikabukhaane. Ne esie shebakhonyakhwo shiosi shiosi imbeli wa Nyasaye tawe. Amakhuwa koosi kali khu Nyasaye. Naye niye wakhwisikanga, ne besikanga bamwisiche butswa Ye
12|68|Ne olwabenjila shingala Sabwe yabebaalila, shishiabakhonyakhwo shiosi shiosi khu Nyasaye tawe halali akali mumwoyo kwa Yaqub kamala kekholeshe. Netoto ye yali wamachesi shichila khwamwechesia, halali Abandu abanji shibamanyile tawe
12|69|Ne olwa benjila ewa yusuf, yakwa khumusiani wabu oyo naboola mbu: “ toto esie endi omusiani wenyu. Kho olabeelela shichila kabano bakholanga tawe.”
12|70|Ne olwa yabahelesia eshilibwa shiabu, nara eshitayilo shia amatsi mumusiko kwomusiani wabu. Mana omulanjilisi nalanjilisia mbu: “enywe Abasamuli ! toto enywe muli abefi”
12|71|Nibakalukhana nibamuhenga nibaboola mbu: “ nishina shiamukosiye?”
12|72|Nibaboola mbu: “ khukosiye eshitayilo shiomwami, ne ulashirera alahebwa omusiko kweyingamia nasi nesie omwimilisi wakano”
12|73|Nibaboola mbu: “ khwitsuba khulira lia Nyasaye, mumanyile mbu efwe shikhwitsile okhukhola amabii khushialo tawe, ne efwe shikhuli Abefi tawe.”
12|74|Nibaboola mbu: “ omurungo kwaye kulaba shina enywe nimuli Ababeyi?”
12|75|Nibaboola mbu “omurungo kwa ulia ulanyolekhana mumusiko kukwe, kho ye mwene oko nomurungo kwaye. Ne endio nilwakhurunganga Abandu bamabii.”
12|76|Ne nachaka okhehenga mumisiko chiabu nashili okhuhenga mukwomusiani wabu. Mana nashirusia mumusiko kwomusiani wabu. Endio nilwakhwakholela Yusuf, shiyali unyala okhwikalila Omusiani wabu khumalako komwami wa Misr halali shinga Nyasaye yenya. Khuchingulanga hekulu bakhwenya, ne hekulu wa bulu omumanyi khuliwo nende omumanyi muno
12|77|Nibaboola mbu: “ne niyebele toto Omusiani wabu yesi yeba khale awo.” Halali yusuf nakafisa mumwoyo kukwe, nenalababoolelakhwo tawe, naboola mbu: ‘‘enywe muli ababii muno ne Nyasaye amanyile kamuboolanga.”
12|78|Nibaboola mbu: ‘ ewe omukhongo! Uno ali nende samwana omukofu muno, kho bukula mulala wefu mushilenje shishie. Toto efwe khukhulola mbu oli mubalia bakholanga amalayi.”
12|79|Naboola mbu: “Nyasaye abusilie ehale. Okhutila Omundu wakhulanyolele naye omwandu kwefu! Khuletsa okhuba Abandu bamabii tawe.”
12|80|Ne olwabafwa omwoyo ninaye basita ebuleka okhutsia okhusanjilana. Omukali wabu naboola mbu: “Enywe shimwitsulila mbu papa wenyu abukule indakano ninanyu khulira lia Nyasaye? Ne khale awo mwakhola obwononi khu Yusuf? Kho esie shindalarula mushialo muno tawe , okhula papa wanje yasubule, nohomba Nyasaye yambusilie, naye niye omulayi wokhubusia.”
12|81|“kalushe khupapa wenyu ne mumuboolele mbu Omwana wuwo yebele, ne efwe shikhulutsi tawe halali khukakhumanyile, ne efwe shikhumanyile ekefisa tawe.”
12|82|Ne reeba olukongo lwakhwalimwo, nende omukanda kwakhwali ninakwo. Ne toto efwe khuboolanga obwatoto
12|83|Naboola mbu: “ halali emioyo chienyu chibanichilisiyie okhukhola murio, ne okhwifwila nokhulayi, Nyasaye yakhaba ario yabangalusilia boosi, toto Ye ni Omumanyi Owamachesi muno.”
12|84|Nabarulakhwo naboola mbu: “ ooh abaane Yusuf!” Mana tsimoni tsitsie nitsilafuya khushibeela shiobutsuni muno.”
12|85|Nibaboola mbu : “ khwitsuba khuNyasaye mbu sholalekha okwitsulila Yusuf tawe okhula shinga olaba omulwale nohomba olaba mubasikha.”
12|86|Naboola mbu: “ Esie toto endilila Nyasaye obutsuni bwanje nende okhubeelela khwanje. Ne amanyile khu Nyasaye akenywe mulamanyile tawe
12|87|“Enywe Abana banje! Tsie mukhaabe Yusuf nende Omusiani wabu. Ne mulafwa omwoyo khutsimbabaasi tsia Nyasaye tawe, shibafwitsanga omwoyo khutsimbabaasi tsia Nyasaye tawe halali Abandu abakhayi.”
12|88|Olwa benjila ewa Yusuf (misr) baboola mbu: “ewe omukhongo ! khunyoolele obutinyu efwe nende Abandu befu, nekhurerere omwandu kulenyekhana tawe. Khuhelesie eshibaba shileng’anile. Ne okhuhelesiekho eshihanwa. Toto Nyasaye arunganga abarusinjia eshihanwa
12|89|Naboola mbu: “ koo! Mwitsulila akamwakholela Yusufu nende Omusiani wabu olwa mwali abasilu
12|90|Nibaboola mbu: “ koo, newe Yusuf? “ naboola mbu : “nesie yusuf ne uno ni Omusiani wefu, Nyasaye akhukholele obulayi, toto ulia uria Nyasaye mana niyesumilisia toto Nyasaye shakosinjia omurungo kwa bakholi bamalayi tawe.”
12|91|Nibaboola mbu: “toto Nyasaye amalile okhukhulobola hekulu wefu, ne toto efwe khuli abamabii.”
12|92|Naboola mbu : “ mubula ubatula olwalelo, Nyasaye alabaleshela naye niwetsimbabaasi muno okhushila abetsimbabaasi boosi.”
12|93|“ Tsie nende ingubo yanje ino, muyire imbeli wa papa wanje , yetsa okhulimbukha achake okhulola. Ne mwitse nende Abandu benyu boosi.”
12|94|Ne olwa omukanda kwarula sabwe yaboola mbu: “ embulilanga amalusu ka Yusuf, halali enywe musuubilanga mbu ndamala okhuyingoya (obwongo.)”
12|95|Nibaboola mbu “ khwitsuba Khu Nyasaye mbu ewe oshili mubukori bubwo bwakhale bulia.”
12|96|Kho shingala Omurumwa wamalayi yoola , nara ingubo imbeli wuwe, (wa yaqub)mana nalimbukha tsimoni nalola naboola mbu: “ shebaboolelekhwo mbu Ndamanya khu Nyasaye akamulamanyile tawe?”
12|97|Nibaboola mbu : “ ewe papa wefu khusabile eshileshelo khutsimbi tsiefu, toto efwe khubeele abetsimbi.”
12|98|Naboola mbu ; “ndalabasabila eshileshelo khu Nyasaye wanje, toto ye ni Omulesheli Owetsimbabaasi muno.”
12|99|Ne olwa benjila ewa Yusufu , yabakwakho naboola mbu “ injile Misr Nyasaye nachama, mumulembe.”
12|100|Yabuusia ebebusi bebe nabara khushisaala shishie shiobwaami, ne boosi nibamwinamila, naye naboola mbu “ ewe papa wanje kano niko amakalukhasio kamaloro kanje kalia, Nyasaye amalile okhukakhola katoto. Ne toto yakholela amalayi olwa yandusia mumboye, mana nabarera okhurula mushitsimi, shetani namalile okhutswatswania hakari wanje nende Abana befu, toto Nyasaye wanje niwokhukhola elia yenya, toto ye ni Omumanyi owamachesi muno
12|101|“Ewe Nyasaye wanje, toto umbeele obwami, ne unzechesiyie okhukalukhania amalooro, ewe newe omulonji welikulu nende eshialo, newe omulindi wanje khushialo, nende mwikulu, ufwisie nendi omwihotselefu, ne usaasie halala nende abakholi bamalayi.”
12|102|Ako ni malala khumakhuwa akefisa akakhukhufimbulilanga. Ne shiwali ninabo halala olwa bakasia amakhuwa kabu tawe, nende shingala bakholanga ebifwanga biabu
12|103|Ne Abandu abaanji shinibasuubila tawe kata okhole eshinani orie
12|104|Ne shobasabanga omurungo khukano tawe, ne kano ni amachelo sa khubandu boosi
12|105|Ne ni ebimanyisio binga ebili mwikulu nende khushialo ebiburanga , nabo nibabula ninabio oluchendo
12|106|Ne abanji mubo shibasuubilanga Nyasaye tawe halali eyi nibatsokaasia
12|107|Koo! Bali mumulembe mbu amasila keshinyasio shia Nyasaye shikalabetsela tawe, nohomba inyanga yeyindukho shilabapwoka nabo nibakorerwe
12|108|Boola mbu: “ ino niyo injila yanje enanganga khu Nyasaye nende obumanyi bwa toto. Esie nende abaloondi banje, ne Nyasaye ali hekulu wobuleemefu bwosibwosi, nasi shendi omutsokaasi tawe.”
12|109|Ne shikhwarumwa imbeli wuwo halali abasaatsa abakhwafimbulila, mubandu betsingongo. Shibachendakhwo khushialo balola shingala indukho yabalia abali imbeli wabu? Ne inzu yo mwikulu niyo indayi khubalia abaria Nyasaye, shibamanyangakhwo tawe
12|110|Okhula shingala Abarumwa bawesiakhwo omwoyo, nibapaara mbu baboolelwe amakhuwa kobubeyi, likhuwa liefu lioola mana nikhuhonokosia owakhwenya , ne eshinyasio shiefu shishilekhangakhwo ababii tawe
12|111|Netoto mutsingano tsiabu amechesio kalimwo khubalia abali nende obwongo. Shikali amakhuwa kachikhwa tawe, halali ni amatinyisio khukalia akaliho khale, neni obulunjifu nende tsimbabaasi khubandu basubilanga
13|1|Alif lam Mym Ra. Tsino nitsinyaali tsieshitabu shino. Ne kalia keshibwa khwiwe okhurula khu Nyasaye wuwo niko akatoto. Halali Abandu abaanji shibasuubilanga tawe
13|2|Nyasaye niye owaninia likulu nabula okhwikhonyela tsisiilo tsiamulola, mana naleeng’ana khushisaala shishie (arsh) mana nakhola eliuba nende omwesi okhumuwulila, buli shilala shitsitsanga okhula ebise biashiahelesibwa, ye niye uchesinjia amakhuwa ne yenoosinjia tsinyaali tsino mwakhaba murio mwanyoola obwatoto bwokhubukana nende Nyasaye wenyu
13|3|Naye niye owala eshialo mana naramwo tsingulu nende emialo. Ne buli mubiamo nakhola tsimbia tsibili ishisatsa nende eshikhasi. Afunikhanga eshilo khushitere, nende eshitere khushilo. Toto mu ako khulimwo nende ameeko khubaandu baparanga
13|4|Ne mwiloba khulimwo nende ebitonye bitilanga, ne khubiamo nende emikunda chie mizabibu, nende emimela chindi, nende emitende chimelanga mulina lilala nende echindi chilamelanga mulina elala. chiosi chitsushililungwa amatsi kalia kalia. Ne khukhola ebiindi ebilayi okhushila ebindi khukhulia. Mukano khulimwo nende emeeko khubandu bekhonyelanga obwongo
13|5|Ne noli mbu owukanga , shiwukwa muno nikababoolanga mbu; “Koo shingala khulaba nikhumalile okhuba liloba, mbutoto khulikalusibwa ebilonje ebiyiakha?” Abo nibo abakhaya Nyasaye wabu, nabo nibo belirebwakhwo omunyororo mumakosi kabu, ne abo nibo abandu bomumulilo, balikhalamwo tsiyanga tsiosi
13|6|Ne bakhuyungubasinjia mbu oranjilile okhurera amabii inyuma wa malayi, nikali mbu biakhamala okhubura ebinyasio tsimbia tsiosi imbeli wabu. Ne toto Nyasaye wuwo niweshileshelo khubandu khububii bwabu, ne toto Nyasaye wuwo ni Omululu Weshinyasio
13|7|Ne Abakhayi baboolanga mbu; “shina shichila nashili okhwishiakho eshimanyisio okhurula khu Nyasaye wuwe? Toto ewe oli omwikanyilisi butswa ne buli omukanda kuli nende omwimilisi
13|8|Ne Nyasaye amanyile shia buli omukhasi achinganga, nende biabebulanga muunda- nende bimetanga. Ne buli eshindu khuye shili khushichelo
13|9|Umumanyi wa kefisile, nende akali habulafu, omukhongo owuli hekulu
13|10|Ne halala awo owufisanga likhuwa lilie mwinywe nende uliretsanga habulafu nende wifisanga eshilo nende uchendanga eshitere
13|11|Ali nende omukanda imbeli wuwe nende inyuma wuwe, bamulindanga, khubuchami bwa Nyasaye. Toto Nyasaye shakalukhaninjia kali khubandu okhuula abeene bakalukhanie akali mumioyo chiabu. Ne Nyasaye olwa yenyela Abandu eshinyasio abulaho wokhwikalila ne babula owubalinda
13|12|Ye Niye ubechesinjia okhumiesukha khwelikulu okhubaramwo oburi, nende obwikombi ne areranga amaleesi amasiro
13|13|Ne likulu litsoominjia Nyasaye okhumukalusilia orio muno, ne malaika boosi khulwo okhumuria. Ne ayilanga amakhuwa kelikulu ne akhupanga nalio owayenya. Nabo bayingananga khu Nyasaye, naye ni Omululu Weshinyasio
13|14|Ewuwe ni wakali amalaamo katoto, ne balia balaamanga owulali Ye, shibakalusibungwa shiosi shiosi tawe. halali bali shinga ulia ubambule amakhono kaye kabili mumatsi mbu kho koole mumunwa mumwe, halali shikoola tawe, Ne amasayo kabakhayi shikali halali mubukori butswa
13|15|Ne binamilanga Nyasaye ebili mwikulu nende khushialo, nibichamile nohomba nibikhayile. Nende kata ebinikhabiabu itsuli nende ingolobe
13|16|Boola; “niwina Nyasaye welikulu nende eshialo?’’ Boola mbu; “Ni Nyasaye” Boola; “Koo mukholanga abanyasaye bandi abalali Nyasaye? Ababula shiosi shiosi, khubo abeene eshilayi nohomba eshibii” Boola; “ Koo banyala okhuba nashilala omuwofu nende ulolanga? Nohomba biakhaba nashilala eshiilima nende obulafu? Nohomba bakholelanga Nyasaye abatsokaasi abaloonga shinga Nyasaye yaloonga, mana ebilonje bibafwananile. Boola “Nyasaye niye omuloonji wabuli eshindu, naye niye mulala butswa owubusinjia liayenya
13|17|Yeshia amaatsi okhurula mumaleesi, ne emiombe nichikhulukusia amatsi khushichelo shiachio. Ne mana okhwitsula khwamaatsi nikhubukulalifilolibunjikhangahekuluwamaatsi. Ne mubilia ebiabasalulanga mumulilo okhwenya okhuronela ebindu- biosi birusinjia lifilo. Endio nilwa Nyasaye achelasia abwatoto nende obubeyi. Lifilo elo liburanga butswa shinga amakokha, ne bilia bikhoonya Abandu, bitong’anga khushialo, endio nilwa Nyasaye achelasinjia
13|18|Balia bafuchilila Nyasaye wabu balinyoola obulayi, ne balia balamufuchilila tawe kata nibaba nende ebindu bili mushialo biosi, nende ebindi nibimetakhwo, bakharusiyie benunula, Abo bali nende okhubasibwa okhubii. Ne eshimenyo shiabu nimumulilo, ni habundu habii muno
13|19|Koo! Ulia umanyile mbu keshibwa khwiwe okhurula khu Nyasaye wuwo Owobwatoto alishinga ulia omuwofu? Abachesi nibo baretsanga mumakani
13|20|Balia abakholanga kabalakana nende Nyasaye wabu ne shibafunakanga indakano tawe
13|21|Ne balia bongasinjia aka Nyasaye yalomesia okhungasibwa. Ne baritsanga Nyasaye wabu. Ne baritsanga okhubalwa okhubii
13|22|Ne balia besumilisinjia okhwenya obuchami bwa Nyasaye wabu, mana nibalumilila okhulaama, mana nibayinia omukabo kwa khubakabile eshihanwa mubwifisi nohomba habulafu, ne balondinjia lilayi khuliibi, abo bali nende omurungo kwe inzu yo mwikulu
13|23|Emikunda chilaliwa tawe balinjilamwo nende balia bakhola obulayi mubakofu babu nende Abakhaye babu nende olwibulo lwabu. Ne Abamalaika balinjililanga mwo buli mumiliango
13|24|Omulembe kube ninanyu khukalia akamwefwila, kho ni obulayi buli burie bwe yinzu yomwikulu
13|25|Ne balia bafunakanga indakano ya Nyasaye, nibamalile okhulakana, ne bakhalakanga ka Nyasaye yalomesia okhungasibwa, ne bakholanga obulianga khushialo, abo bali nende eshitsubo nebalinyoola inzu imbii
13|26|Nyasaye afungulilanga omukabo owayenya, ne atutuyilinjia owayenya. Ne basangalilanga obulamu bwokhushialo, ne obulamu bwokhushialo nochelasia nende bwomwikulu shineshindu tawe halali omwikhoyo omutiti
13|27|Ne abakhayi baboolanga mbu; “Shichila shina shikhweshilibwa amangalimwa okhurula khu Nyasaye wuwe?’’ Boola; “ Toto Nyasaye alekhulanga akore owayenya, ne alunjisinjia abamuchomakhwo ewuwe
13|28|Balia basuubila mana emioyo chiabu nichihotselesia khukhwitsulila Nyasaye. Wulile ne mumanye mbu:! Khukhwitsulila Nyasaye emioyo chihotselesinjia
13|29|Balia basuubila mana nibakhola ebikhole ebilayi, omwikhoyo kuliba okwabu, nende amakalushilo amalayi
13|30|Ne endio nilwakhwakhuruma mubandu abamala okhuburirwa imbeli wabu Abandu bandi, kho abasomele kakhukhufimbulilanga, ne nabo bakhayanga (Nyasaye), Boola; “Ye niye Nyasaye wanje, obulaho ulaamwa khubwatoto halali Ye, emwisikanga Ye, ne amakalushilo kanje ni ewuwe
13|31|Ne ibetsangao Ikurani yakhasiulilenje thingulu, nohomba yakharenjiye liloba, nohomba yakhalomalomenje nende abafu (yakhabeele ikurani ino), amakhuwa koosi nika Nyasaye. koo Abasuubili bashili okhumanya mbu Nyasaye yenyanga yakhalunjisiye Abandu bosi? Ne amasila shikalalekha okhunyoola balia bakhaya okhubela kalia kabakhola, nohomba ketsa okhwikha ahambi nende mumatala kabu, ukhula yule indakano ya Nyasaye. Toto Nyasaye shafunakanga indakano tawe
13|32|Ne toto bakholela Abarumwa bali imbili wuwo amachayo, mana nebahelesia ebise balia bakhaya, mana nebatila. Kho eshinyasio shianje shiali shirie
13|33|Koo ulia wemelanga buli Omundu khukalia kayakhola? Ne bakholelanga Nyasaye abasanji! Boola; “Barumbule, nohomba mumubolelanga akayakorwa khushialo, nohomba namakhuwa amakhaya, halali abakhayi baronerwa obifwanga biabu, mana nibekalilwa injila. Ne owa Nyasaye amulekhula yakora oyo abula umulunjisia
13|34|Bali nende eshinyasio mubulamu bwokhushialo, ne eshinyasio shio mwikulu neshisiro muno. Ne shibaliba nomulindi ewa Nyasaye tawe
13|35|Ifwani yomukunda kwa balia baria Nyasaye balakwa, hakari wakwo chiburanga mwo emialo, ne ebiamo biakwo shibiwetsanga tawe nende eshinikha shiakwo. Eyo niyo indukho yabalia abaria Nyasaye, ne indukho yabakhayi nimumulilo
13|36|Ne abandi mubakhwahelesia eshitabu basangalilanga akaweshilibwa, ne mumikanda chiabu baliwo abandi bakhayanga akandi mukano, boola; “ Toto esie enomesibwa okhulaama Nyasaye ne ndalamutsokasiakhwo nende shiosi shiosi tawe, elanganga khuye ne uwewe niwo andilikalukha
13|37|Ne endio nilwakhweshia (Ikurani) nili mbu ni amalako mulwarabu, ne noloonda obwikombi bwabu abumanyi buno nibumalile okhulila, sholiba nende omwitsa nohomba omulindi imbeli wa Nyasaye tawe
13|38|Ne toto khwaruma Abarumwa imbeli wuwo, nikhubanyalila okhuba nende Abakhasi nende Abana. Ne shikanyalikhana khumurumwa okhurera amangalimwa tawe halali khubuchami bwa Nyasaye. Ne buli ebise bili nende ebiakahandichilwa
13|39|Ne Nyasaye arusinjiaho akayenya ne alekhanga kayenya. Ne akabusibwa koosi karula khu Nyasaye
13|40|Ne nikhwukhwechesia akandi kakhwabalaka noho nikhukhufwisa(Shilaboolela butwsa), Kho akoko ni okhusia butwsa, ne okhubala khuli khwifwe
13|41|Koo! Shibalolangakhwo mbu khutilanga liloba liabu, nikhulitutuyia tutuyia khu tsinzakho tsialio? Ne Nyasaye abusinjia ne awumaho ukhaya okhubusia khukhwe. Naye ni Omwangu wokhubala
13|42|Ne toto bakhola ebifwanga balia bali embeli wabu, halali Okhukalukhania ebifwanga ebo khuli khu Nyasaye. Amanyile shiabuli Omundu akholanga. Ne abakhayi balimanya mbu inzu yokhumalilikha yomwikulu niya wina
13|43|Ne abakhayi baboolanga mbu shiwarumwa tawe, “Ewe boola; mbu; “Nyasaye ayela okhuba omuloli wanje. Hakari wanje ninanyu, nende ulia uli nende obumanyi bweshitabo.”
14|1|Alif Lam Ra. Eshitabu sheshibwa khwiwe kho orusie Abandu mushilima obayile mubulafu, khubuchami bwa Nyasaye wabu, Oboosie khunjila ya ulia Owokhushila Owitsomibungwa
14|2|Nyasaye, ulia owebili mwikulu nende khushialo bioosi nebibie yenyene, ne eshinyasio eshilulu shiliba khubakhayi
14|3|Balia bachama obulamu bwokhushialo okhushila bwo mwikulu, ne bekalilanga injila ya Nyasaye ne bayenyelanga okhukotiombokha, abo bali mubukori obwahale
14|4|Ne shikhwaruma Omurumwa yesi yesi okhuyiniakhwo khulusungo olwa Abandu baye, anyoole okhubenoosilia, kho Nyasaye alekhule owayenya okhukora akore, ne alunjisia owayenya, naye niye wa Amaani Owamachesi
14|5|Netoto khwaruma Musa nende ebimanyisio biefu (nikhumuboolela mbu ) “orusie Abandubo okhurula mushilima okhutsia mubulafu, ne obetsulisie tsinyanga tsia Nyasaye” Toto mu ako khulimwo nende ebifune khubalia befwilanga nende okhupa orio
14|6|Olwakhwaruma Musa khubandu bebe,(nababoolela mbu) istulile tsimbabaasi tsia Nyasaye tsili khwinywe. Olwa khwabahabina okhurula khubandu ba Firauni, ababahelesinjia eshinyasio eshilulu, abasinzanga Abana benyu abasiani nenibalekha abeshikhasi, toto mukano kalimwo amarechekho amakhongo okhurula khu Nyasaye wenyu
14|7|(Itsulila) olwa Nyasaye wenyu yaboola mbu; “nimukhupa orio ndalabametela, ne ni muba abakhayi manye mbu eshinyasio shianje neshilulu muno
14|8|Musa naboola mbu; “Enywe nimuba abakhayi nende biosi bili mushialo toto Nyasaye ni Omuyinda Owitsomibungwa muno
14|9|Ko kashili okhuboolelakhwo amakhuwa kabalia baliho Imbeli wenyu? Abandu ba Nuhu nende Adi nende Thamud, nende balia betsa abo nibakharulaho, abulaho ubamanyile halali Nyasaye, Abarumwa babetsela nende ebifune bili habulafu. Nibara emikhono chiabu khuminwa mana nibaboola mbu; “Toto efwe khukhayile akamwarumwa nako. Ne efwe khuli nende inganakani ikhunyasinjia mukamukhulanjilangakhwo ako.”
14|10|Abarumwa babu nibaboola mbu: ‘‘koo Mukanakanilanga Nyasaye Omulonji welikulu nende eshialo? Ye abalanganga mbu abaleshele ebionono bienyu, ne abahelesie obwiyangu okhula khubise biarebwaho” Nibaboola mbu; “ Enywe mulisa Abandu shinga efwe, mwenyanga butswa okhukhwikalila nende akabapapa befu balamanga, kho murere akokhuchenyia kali habulafu”
14|11|Abarumwa babu nibababoolela mbu; “Efwe khulisa Abandu shinga enywe, halali Nyasaye akholelanga obulayi wayenya mubandu baye, Ne efwe shikhunyala okhubarerera akokhuchenyia kamwenyanga ako tawe, halali khubuchami bwa Nyasaye. Ne Nyasaye butswa niye awabasuubili besiche.’’
14|12|“Ne khuli khurie akhulesika Nyasaye niyamala okhwechesia tsinjila tsiefu. Ne khwitsa okhwifwila khumasinyisio kenyu kamukhusinyisinjia. Kho ni Nyasaye butswa niwabesiche abamwisikanga
14|13|Ne balia abakhayi baboolela Abarumwa babu mbu; “Khwitsa okhubarusia mushialo shiefu nohomba mukalukhe khu milukha chiefu” Mana Nyasaye wabu nabafimbulila mbu; “Khwitsa okhusishia Abandu ababii”
14|14|Ne khwitsa okhubamenyia khushialo bonibakhatsia. Ako ni khubalia baria okhwemibwa imbeli wanje, mana nibaria amekanyilisio kanje
14|15|Ne nibakonyakonya (buli injila yokhushila) ne buli omufuru omubii nashilwa
14|16|Inyuma wuwe khuli nende omulilo (Jahannam,) ne alinywesibwa amatsi kamafila
14|17|Ali kara mumunwa ne shalinyala okhukamila tawe. Lifwa lilimwitsila okhurula buli tsimbeka, naye shalifwa tawe, ne inyuma waye aliba nende eshinyasio shindi eshilulu
14|18|Balia abakhaya Nyasaye wabu, ebikhole biabu bili shinga likoshe eliatumulwa nende omuyeka kweyinyanga yeyimbumbuyeka, shibalinyala shiosi shiosi khukabakhola tawe. Obo nibo obukori obukhongo
14|19|Koo! Sholola mbu Nyasaye yalonga likulu nende eshialo khu bwatoto? Ne niyenya nabarusiaho ne arera Abandu bandi abayiakha
14|20|Ne elo khu Nyasaye shinilitinyu tawe
14|21|Ne boosi baliemibwa imbeli wa Nyasaye, awo Abandu bali abateshele baliboolela balia abelolanga abakhongo mbu “Efwe khwabalondangakhwo enywe, kholaano enywe munyala okhurusiliakhwo eshindu eshititi khushinyasio shia Nyasaye” Baliboola mbu; “Nyasaye abetsanga mbu yakhulekha khwalunjikha khwakhabalunjisiye, ninashilala butswa awo, khupapale nohomba khwisumilisie, khubula wakhwilushila.”
14|22|Ne Shetani aliboola, olwa omuse kulibusibwa, mbu; “Nyasaye yabalaka indakano yatoto, nasi nebalaka mana nekhaya okhubakholela shingala khwalakana. Ne shindalikhwo nobunyali khwinye tawe, halali ndabalanganga butswa, nanyu nimufuchilila. Kho mulafunania tawe, mwifunanie abeene. Shindakhanyala okhubakhoonya nohomba enywe shimunyala okhukhoonya tawe. Toto esie ndakhaya okhunzokasia khwenyu okhurula khale” Toto abamabii baliba nende eshinyasio eshilulu
14|23|Ne balia basuubila mana nibakhola amalayi balinjisibwa mumikunda chiburangamwo emialo hasi wachio, balikhalamwo tsinyanga tsiosi omo khubuchami bwa Nyasaye wabu. Amashesanio kabu omo kaliba mbu: “mulembe.”
14|24|Koo! Shiwalolakhwo shingala Nyasaye yachelaasia, amakhuwa amalayi kali shinga omusala omulayi imisi chiakwo nemitinyu, ne amasaka kakwo kali hekulu
14|25|Kurusinjia ebiamo biakwo buli ebise khubuchami bwa Nyasaye wakwo. Ne Nyasaye akhupilanga Abandu amachelasio khobanyoole okhwitsulila
14|26|Ne okhufwana khwa amakhuwa amabii khuli shinga omusala omubii okwasiulwa okhurula mwiloba, kubula ememelo
14|27|Nyasaye atinyilisinjia balia abasuubila, nende amakhuwa amatinyu mubulamu bwokhushialo nende bwomwikulu. Ne Nyasaye alekhanga bakora balia abakholanga obubii. Ne Nyasaye akholanga shinga yenya
14|28|Koo shiwalolakhwo balia abakalukhania tsimbabaasi tsia Nyasaye, khulwa okhukhaya, mana nibosia Abandu babu munzu yokhutiba
14|29|Mumulilo kwa Jahannam balinjilamwo, ne ni habundu habii muno okhwikhala
14|30|Ne bakholela Nyasaye obutsokaasi mbu khobanyoole okhukosia Abandu khunjila Yiyie, boola; “mwisangasiekhwo hatiti, mana amakalushilo kenyu nimumulilo.”
14|31|Boolela Abasumba banje basuubila mbu; “Balumilile okhulaama (iswala) ne barusie khubilia ebiakhubakabile, mubwifisi nende mubuwang’angu, inyanga ibula okhwinunula nohomba obwitsa nishili okhula.”
14|32|Nyasaye niye owaloonga likulu nende eshialo mana niyeshia okhurula mwikulu amatsi, mana namesilia amatsi ako ebiamo okhuba omukabo kwenyu, mana nabakholela amaro kanyoole okhuchenda mu nyanza khubuchami bubwe, ne nabahelesia emialo
14|33|Na niye wabanguyilisilia eliuba nende omwesi, obulamu babio bwosi. Ne nabanguyisilia eshilo nende eshitere
14|34|Ne nabahelesia buli shiamumusabile. Ne nimubala tsimbabaasi tsia Nyasaye shimunyala okhutsimala tawe, toto Omundu ni owamabii omukhongo owubula okhupa orio tawe
14|35|Ne Ibrahim olwayaboola mbu; “Nyasaye wanje okhole litokho lino libe nomulembe, ne unzikalile esie nende Abana banje okhulaama ebifwanani
14|36|“Nyasaye wanje! Toto (Ebifwanani) bino bikosiye Abandu abanji, kho ulonda esie oyo niye owanje naye ukhaya, toto ewe oli omunji wobulesheli nende omunji wetsimbabaasi.”
14|37|“Nyasaye wefu, toto esie emenyiyie Abandu banje mushialo shibulamwo omumela kwosi kwosi, munzu yiyo yoluyali. Nyasaye wefu, bakhole balumilile okhulaama(Sala), ne okhole emioyo chiabandu chibetsekhwo ne abahelesie emikabo chiebiamo kho banyoole okhupa orio
14|38|Nyasaye wefu, toto ewe omanyile kakhufisanga nende akakhuretsanga habulafu, ne shibulaho shifisanga khu Nyasaye, shiosi shiosi- khushialo nohomba mwikulu
14|39|Oluyali nilwa Nyasaye, owambelesia neng’ofule Ismaeil nende Is-haq, toto Nyasaye wanje ni Omuwulili muno wamasayo
14|40|Nyasaye wanje ukhole embe omulumilili wokhulaama, nende olwibulo lwanje, Nyasaye wefu fuchililila amasayo
14|41|“Nyasaye wanje, undeshele, nende Abebusi banje babili, nende Abasuubili inyanga yokhubalwa shingala iliula.”
14|42|Ne olapara mbu Nyasaye akandalanga khuka abamabii bakholanga tawe. Toto ye abasitinjia imbeli okhula inyanga yetsimoni tsilikhookha
14|43|Balitsia tsimbilo, imirwe nichili hekulu, ne tsimoni tsiabu nitsilamotia motia tawe, ne emioyo chiabu nichili emikhaya
14|44|Ne wikanyilisie Abandu inyanga yeshinyasio shiliboolela, Abamabii baliboola mbu; “Nyasaye wefu, khusitiliekhwo ibise hatiti, khwitsa okhufuchilila omulango kukwo, nekhulalonda Abarumwa’’ “Koo shimwalikhwo ni mwetsuba khale mbu enywe shimulisikukhakhwo tawe?”
14|45|“Mana ni mumenya habundu wabaliasa bakholela obubii emioyo chiabu, mana nibibaloloshela shingala khwabakhola, ne nikhubopela emachelasio koosi (nanyu nimwalabukulila oluchendo tawe)
14|46|Netoto bakhola ebifwanga biabu, ne ebifwanga biabu bili ewa Nyasaye abimanyile , ne kata nikali mbu ebifwanga biabu nibisitia tsingulu
14|47|Kho shimulapara mbu Nyasaye afunakanga indakano yiyie khubarumwa bebe tawe. Toto Nyasaye niye wokhushila naye niye woyimongo
14|48|Inyanga weliloba lilikalukhanibwa okhuba liloba elindi, nende likulu, nabo baliemibwa imbeli wa Nyasaye Mulala Owa amani
14|49|Ne olilola Abamabii inyanga eyo nibaboyelwe khuminyororo
14|50|Thingubo tsiabu tsiliba tsieyilamu, ne omulilo kuliitsila obweni bwabu
14|51|Kho Nyasaye arunje buli Omundu khu kalia akayakhola. Toto Nyasaye ni Omwangu wokhubala
14|52|Kano kayela khubandu, bekanyilisibwe khuko, Ne banyoole okhumanya mbu Ye ni Nyasaye mulala butswa, kho balia abobwongo betsulile
15|1|Alif Lam Ra. Tsino ni tsinyali tsieshitabu nende Ikurani yinoosinjia
15|2|Awundi balitsa bekomba balia bakhaya mbu bamanyanga baba Abasalamu
15|3|Baleshesa balie ebiakhulia mana basangale, mana bakatibwe nende liparo lwobubeyi (mbu balileshelwa), ahambi ano betsa okhumanya
15|4|Ne shikhwasishiakhwo olukongo lwosi lwosi tawe halali lwali nende ebise bialwo bimanyikhane
15|5|Ne babulaho Abandu bosi bosi banyala okhwuranjilila ebise bieyindukho biabu, nohomba shibanyala okhushindibwa tawe
15|6|Nebaboola mbu; “ Ewe ulia oweshilibwakhwo amestulisio, toto ewe oli omulalu”
15|7|“Shichila shina nolakhurerera Abamalaika nikali mbu ewe oli mubaboolanga obwatoto?’’
15|8|Efwe shikhwishinjia Abamalaika halali khubwatoto (ebise biokhusishibwa khwabu nibiula), ne awo shibalihebwa obwiyangu tawe (balisishibwa butswa)
15|9|Toto efwe khweshia ametsulisio kano, ne khandi toto efwe nefwe khwitsa okhukalinda
15|10|Ne toto khwaruma Abarumwa mumikanda chia Abandu beyimbeli
15|11|Ne Omurumwa yesiyesi shiyabetselanga halali bo bamukholelanga omubayo
15|12|Ne endio nilwakhwinjisinjia mumioyo chia balia abamabii
15|13|Shibasuubilanga kano tawe, ne bamala okhulola shingala kali khubandu bali imbeli wabu eyo
15|14|Ne khubafungulilanga omuliango kwo mwikulu mana baba nibaninanga
15|15|Kho bakhaboolele mbu; “tsimoni tsiefu tsimeesibwe ne efwe abeene khulochelwe.”
15|16|Ne toto khwara mwikulu tsing’ining’ini, mana nikhutsirona khubalia bokhuhenga
15|17|Ne khwatsilinda okhurulana nende buli Shetani ulondungwa
15|18|Halali ulia uwulilisinjia mukhwiba, naye mana, amulondangakhwo nende eshichenga shiomulilo shilolokha
15|19|Ne liloba khwaliala mana nikhuramwo tsingulu ne nikhumesiamwo buli eshindu khushichelo
15|20|Ne nikhubakasiliamwo obulamu, nende ebindi bia enywe mulabikabilanga tawe
15|21|Ne shibulaho shiosi shiosi halali shirula khwifwe, nesikhushiishinjia tawe halali khushichelo shimanyishe
15|22|Ne khureranga omuyeka kwitsulemwo liime, ne khwishinjia amatsi okhurula mumaleesi ako. Mana khubanywesinjia amatsi ako. Ne shimuli enywe mukabikhanga tawe
15|23|Ne ni efwe khulamusinjia ne ninefwe abafwisinjia, na ni efwe nefwe abalichelama. (abalikalusia)
15|24|Ne khwamanya abaranjililanga mwinywe, nekhumanyile abatong’a inyuma
15|25|Ne toto Nyasaye wuwo niye wakhabakhung’asie toto Ye niye Owamachesi Omumanyi muno
15|26|Ne toto khwalonga Omundu okhurula khwiloba eliumu, elirusinjia- omwoyo- isauti(nilituywa) elirulana nende amatoyi karebwakhwo ifwani
15|27|Ne Amajiini khwakalonga imbeli awo, okhurulana nende omuyeka kwo mulilo
15|28|Ne Nyasaye wuwo olwayaboolela Malaika mbu; “Toto esie nditsa okhulonga Omundu okhurula khuliloba liwumukhanga, lirulana nende amatoyi akarebwamwo ifwani
15|29|Kho olwa ndalamala okhumulonga mana nemufuramwo emiuya chianje, mumwinamile khulwa okhumuwa eshiribwa
15|30|Abamalaika boosi halala nibamwinamila
15|31|Halali Ibilisi, yakhaya okhuba halala nende balia benama
15|32|(Nyasaye)Naboola mbu; “Ewe Ibilisi obele orie olabeele halala nende abenaame?”
15|33|Naboola; “Shenyala okhwinamila Omundu wawaloonga khuliloba eliumu lirusinjia -omwoyo- isauti, elirula khu matoyi karebwakhwo ifwani tawe.”
15|34|(Nyasaye) Naboola mbu; “ rula omo, oli omutsube’’
15|35|Ne toto oli nende eshilamo shianje okhula inyanga yeyindukho.”
15|36|Naboola mbu; “Nyasaye wanje Omulesi! Mbelesie obwiyangu okhula inyanga yabalilamusibwa”
15|37|(Nyasaye) Naboola mbu; “toto ewe olimubalia bahebwa obwiyangu
15|38|Okhula inyanga yebise bimanyishe biarebwaho .”
15|39|Naboola;“Nyasayewanje!shingalawambusilia okhukora nditsa okhubaronela(abandu) khushialo ne nditsa okhubakosia boosi.”
15|40|Halali Abasumba bobo abatswenufu”
15|41|(Nyasaye) naboola mbu “ino ni injila yokhwitsa ewanje ingololofu”
15|42|“Ne toto Abandu banje ewe sholaba nende obunyali khubo tawe, halali balia abakori bakhulondakhwo
15|43|Ne toto Jahannam niho habundu wabu, wabakasilibwa bosi
15|44|Ili nende emiliango saba, nebuli omuliango kuli nende ebuleka yakabulwa
15|45|Toto balia baria Nyasaye baliba mumikunda nende tsisebele
15|46|“Injilemwo mushironyo nomulembe”
15|47|Ne khulirusia amakhonye akali mubilifu biabu, ne baliba (shinga) Abananda nibekhale khubisala biobwami nibahengana
15|48|Shibulibatilakhwo obuchong’e bwosi bwosi omo tawe, ne shibalirusibwamwo tawe
15|49|Boolela Abasumba banje mbu esie nesie Owobulesheli obunji Owetsimbabaasi muno
15|50|Ne eshinyasio shianje nisho eshinyasio eshilulu muno
15|51|Ne baboolele amakhuwa kabacheni ba Ibrahim
15|52|Olwa benjila ewuwe nibaboola mbu; “mulembe” naboola mbu : “toto efwe khubakorerwe.”
15|53|Nibaboola mbu; Olaria tawe efwe khukhusubisia Omusiani wa machesi amanji”
15|54|Naboola; “Oh! Mumboolelanga kano, nemalile okhukofula, kho ni munjila shina yamumboolelangamwo kano?”
15|55|Nibaboola mbu; “Toto efwe khukhuboolela khubwatoto kho sholaba mubalia abafwitsanga omwoyo tawe.”
15|56|Naboola mbu; “Ne niwina ufwitsanga omwoyo okhurulana nende tsimbabaasi tsia Nyasaye wuwe halali balia abakora?”
15|57|Naboola; “Mana shiamumbolela shindi nishina enywe Abarumwa
15|58|Nibaboola mbu; “Efwe khurumilwe khubandu abamabii”
15|59|Halali balia abaloonda Luti. Toto efwe khwitsa okhuhabina abo boosi
15|60|Halali omukhasi wuwe khumalile okhulola mbu alaba mubandu balitong’a inyuma
15|61|Mana Abarumwa olwa boola khubandu ba Luti
15|62|(Luti) naboola; “Toto enywe muli Abandu balamanyishe tawe.”
15|63|Nibaboola mbu; “mana efwe khukhureerere kalia kabakholelanga obukanakani” nomulembe
15|64|“Ne khukhwitsile khubulaamba, netoto efwe khuboolanga obwatoto.”
15|65|“Kho rula nende Abandu bawo, ebise bilala mubise bieshilo, nawe abalondekhwo, neyesiyesi mwinywe alakalukhanakhwo okhuhenga inyuma tawe, nemutsie wamulomesibungwa
15|66|Nenikhumubusilia likhuwa elo, mbu emisi chiabu chitsa okhutetwa mumabwibwi
15|67|Ne Abandu belitokho elo nibetsa nibasangalile
15|68|(Lut) Naboola mbu; “Toto bano ni abacheni banje khomulafimbia omurwe tawe”
15|69|“Ne murie Nyasaye, ne mulafimbia omurwe tawe”
15|70|Nibaboola mbu: “efwe shikhwakhukaniakho (okhurera) Abandu (belwanyi)
15|71|Naboola mbu: “ bano nabakhana banje itse ebahelesie(mubateshie) toto enywe nimuli abakholanga
15|72|Nditsuba khulubaka lulwo, mbu : “abo bali mubumesi bwabu nibanyakhananga eshikhaya.”
15|73|Mana eshinyasio shioluyoka nishibabukula mumabwibwi
15|74|Mana nikhukhola hasi wabu okhuba hekulu, mana nikhubakwisilia ifula ya machina yeliloba lwomumulilo.”
15|75|Toto mu ako khulimwo nende ameeko khubandu baretsanga amakhuwa khushichelo
15|76|Ne toto tsingongo etso tsili khutsinjila tsiburungwakhwo
15|77|Toto mu ako khulimwo nende ameeko khubasuubili
15|78|Netoto Abandu bomushitsimi bali ababii
15|79|Mana nikhubahelesia eshinyasio, ne ebialo bibili bino bili khunjila ili habulafu
15|80|Netoto Abandu ba Hijri bayingasia Abarumwa
15|81|Ne nikhubahelesia abimanyisio biefu nabo nibalabukulamwo oluchendo tawe
15|82|Ne bakwotanga tsingulu nibakasia tsinzu
15|83|Mana eshinyasio shioluyoka nishibabukula mumabwibwi
15|84|Mana akabakholanga nikalabakhonyakhwo shiosi shiosi tawe
15|85|Ne shikhwalonga likulu nende eshialo nende ebili hakari wabio halali khubwatoto, ne toto indukho iliula , kho leshela okhuleshela okhulayi
15|86|Toto Nyasaye wuwo Omulesi niye omuloonji ne niye Omumanyi muno
15|87|Ne khwakhwelesia tsinyaali saba tsisomungwa ebise nebise nende Ikurani yoluyali
15|88|Ne olakhosia tsimoni tsitsio khukalia akakhwahelesia emikanda chindi hakari wabu, nohomba olababelelela tawe. Ne wishilie abasuubili olubaa lulwo. (lwetsimbabaasi)
15|89|Ne boolambu:“ toto esie nesie Omwikanyilisi Omwinoosi.(owahabulafu)
15|90|Shingala khweshilia balia (eshinyasio bosi) balia abekaba emikanda (okhwikalila abusalamu)
15|91|Balia bakhola Ikurani okhuba omubunjikho kwobubeyi
15|92|Kho nditsuba khu Nyasaye wuwo Omulesi mbu khulibareeba bosi
15|93|Khukalia koosi akabakholanga
15|94|Kho yusia akawalomesibwa ne obe ehale nende Abatsokaasi
15|95|Toto efwe khukhuyela okhulinda nende abakhubayilanga
15|96|Balia abatsokasinjia Nyasaye nende Abanyasaye bandi balitsa okhumanya
15|97|Netoto khwamanya mbu eshilifu shishio shinyoolanga obusiro khukalia akababoolanga
15|98|Kho tswenula Nyasaye wuwo Omulesi khulwa okhumwitsoomia , ne obe halala nende bamwinamilanga nibasujuda
15|99|Ne olaame Nyasaye wuwo okhuula likhuulile eliatoto elo . (lifwa)
16|1|Likhuwa lia Nyasaye liloola butswa, kho mulayungubasia tawe. Oluyali nolulwe ne ali hekulu muno mukabamutsokasinjia ninako
16|2|Yeshinjia Malaika nende obufimbuli, khubuchami bubwe khu ulia owayenya mubasumba bebe, mbu: “yekanyilisie (Abandu) mbu abulaho ulaamwa owulali esie kho murie esie.”
16|3|Yaloonga likulu nende eshialo khubwatoto, ali hekulu muno nende khubiabamutsokasinjia ninabio
16|4|Yaloonga Omundu okhurulana nende indonyande yamatsi kolwibulo, mana naye naba omuyingasi owahabulafu
16|5|Ne yaloonga tsisolo, mwetso munyoolangamwo obutundumu nende obukhoonyi ne etsindi mutsilitsanga
16|6|Ne mulolanga obulayi olwa mutsikalusinjia ingolobe nende shingala mutsiyilanga mushiayo itsuli
16|7|Ne tsibachinjilanga emisiko chienyu okhula mutsingongo tsiamulakholelemwo halali nimunyakhane muno. Toto Nyasaye wenyu ni Omuholo muno Owetsimbabaasi
16|8|Nende tsifarasi nende tsinyumbu, nende tsisishili, mutsininenjekhwo nende oburone (bwenyu) ne alaloonga ebia mulamanyile tawe
16|9|Ni khu Nyasaye okhubechesia injila (ili habwene) netsiliwo etsindi tsilali habwene tawe. Ne yenyanga toto yakhabalunjisiyie mwesi
16|10|Ye niye ubeshilinjia amatsi okhurula mwikulu, khuko munyoolanga kokhunywa, nende emimela chiamulisinjia ebiayo
16|11|Ne khuko abamesilinjia ebirache nende zaituni nende emitende nende emizabibu nende buli ebiamo, toto mwako khulimwo nende ameeko khubandu baparanga
16|12|Ne yabakwalasilia eshilo nende eshitere, eliuba nende omwesi, nende tsin’gining’ini tsiosi tsiakwalasibwa khubunyali bubwe. Toto mu ako khulimwo nende ameeko khubandu bobwongo
16|13|Nende bilia ebiayasalasia khushialo ebiobukoondo bukabukhane. Toto mu ako khulimwo nende ameeko khubandu bawulilanga amebaalo
16|14|Niye wabakwalasilia inyanza mbu khomunyoole okhuliamwo inyama indorotoro inzelemu, nemurusinjiamwo ebirone bia mwifwalanga, ne olola shinga ebininungwamwo shingala bikhalakaninjiamwo, mbu khomunyoole tsimbabaasi tsitsie, nekhomunyoole okhumupila orio
16|15|Ne nara khushialo tsingulu mbu (eshialo) shilabeyabeya ninanyu tawe, nende emialo nende tsinjila khomunyoole okhuloondakhwo
16|16|Ne yaraho ebimanyisio bindi. Ne khutsing’ining’ini nitsiabalunjisilanjiakhwo injila
16|17|Mbu ulia owaloonga yakhaba shiabulala nende ulia ulaalonga tawe? Koo shimwitsulilanga tawe
16|18|Ne nimubala tsimbabaasi tsia Nyasaye (khwinywe) shimwakhatsimala tawe, toto Nyasaye niwobulesheli owetsimbabaasi muno
16|19|Ne Nyasaye amanyile kamufisanga nende akamuretsanga habulafu
16|20|Nebalia abalaamanga ebilali Nyasaye tawe, shibaloonganga shiosishiosi tawe halali bo balongwa
16|21|Ni abafuu shinabalamu tawe, ne bakorerwe mbu balilamusibwa lina
16|22|Nyasaye wenyu ni Nyasaye mulala, ne balia abalasuubilanga mwikulu tawe emioyo chiabu chikhayanga nabo belolanga
16|23|Toto bwene Nyasaye yamanya akamufisanga nende akamuretsanga habulafu, toto ye shiyachama abelolanga tawe
16|24|Ne nibarebwa mbu nishina shia Nyasaye wenyu yeshiye? Nibaboola mbu: “ni tsingano tsiakhalesa tsiobubeyi.”
16|25|Kho bachinge emisiko chiabu emilamba inyanga yeyindukho, nende emisiko chiabalia ababakosinjia khukhubula obumanyi. Koo ni amabii kali karie kano kabachinganga
16|26|Toto balia abali imbeli wabu bakhola ebifwanga biabu, mana Nyasaye naresia amatililo ketsinzu tsiabu mana ebitsafu nibibakwila, okhurula hekulu mana eshinyasionishibetselamunjilayabalamanyile tawe
16|27|Mana inyanga yeyindukho alibafimbia omurwe, ne aliboola mbu: “balihena balia abamwanzokasinjia ninabo, abachilanga nimusoolana?” balia abahebwa obumanyi baliboola mbu: “toto isoni nende amasila nyanga yino biloolela Abakhayi.”
16|28|Balia aba Malaika bafwisia nibekholele obwononi, mana baliloonda lilako(baliboola mbu:) “sikhwakholanga obwononi bwosibwosi tawe” (abamalaika balibakalusia mbu:) “ hee toto bwene Nyasaye yamanya muno akamwakholanga.”
16|29|“kho injilie mumiliango chiomumulilo kwa jahanam, ne mumenyamwo tsinyanga tsiosi. Ne ni eshimenyo eshibi muno khubandu Abafuru.”
16|30|Ne balia abaritsanga Nyasaye nibareebwa mbu: “ nishina shia Nyasaye yeshia?” nibaboola mbu: “amalayi” ne balia bakhola obulayi khushialo khuno balinyoola amalayi, ne inzu yomwikulu ni indayi po ,ne inzu ya balia baria Nyasaye ni indayi muno
16|31|Mumikunda chilawa tawe nichiabalinjilamwo, chiburanga hakari wachio emialo, balinyoolamwo eshiabenya. Endio nilwa Nyasaye arunganga abamuriitsanga
16|32|Balia aba Malaika babafwisinjia nibakholele obulayi, balibaboolela mbu: “ omulembe kube ninanyu. Injile mwikulu khulwokhubeela kalia akamwakholanga.”
16|33|Ne libulao liabalindanga halali Abamalaika babetsele nohomba likhuwa lia Nyasaye wuwo liboolele? Ne endio nilwabakhola balia bali imbeli wabu. Ne Nyasaye shiyabakholela obubii tawe halali abeene nibo bekholela obubii
16|34|Mana nabatila khububii bwabakholanga mana	nikababotokhana	kalia akabatseshelanga
16|35|Ne Abatsokaasi baboola mbu: “ Nyasaye achamanga shikhwakhalamile shiosi shiosi habundu wuwe tawe, efwe halala nohomba Abapapa befu, ne shikhwakhakanilekhwo shiosi shiosi tawe halali ye (akane)” kho mana endi nilwabakhola balia abali imbeli wabu. Kho shikali khubarumwa halali okhusia butswa oburume mubulafu
16|36|Ne toto khwaruma Omurumwa mubuli omukanda ababoolele mbu: “mulaame Nyasaye ne mube ehale nende shetani” mubo balimwo ba Nyasaye yalunjisia, ne mubo balimwo bobukori bwakhoyeshela. Kho muchende khushialo mana mulolekhwo indukho yabayingasi shingala yali.”
16|37|Kata noli nende okhwenya muno mbu balunjikhe, (manya mbu) Nyasaye shalunjisinjia ulia owatila okhukora tawe. Ne shibalinyoola ubahabina tawe
16|38|Nabo betsubanga khulira lia Nyasaye eshitsubo shia amani mbu: “Nyasaye shalilamusia abafwa tawe.” Khulwa shina ? ni indakano eyalachilwa khuye, halali Abandu abanji shibamanyile tawe
16|39|Kho abenoosilie kalia akabakabukhanila, ne mbu kho Abakhayi bamanye mbu bo toto ni ababeeyi
16|40|Likhuwa liefu khushindu shia khwenya khuboolanga butswa mbu: “ba’’ nishiba
16|41|Ne balia bawuya shichila Nyasaye nibamalile okhukholelwa obubii, toto khwitsa okhubetsusilia khushialo obulayi, ne omurungo kwomwikulu ni omukhongo muno, bamanyangakhwo bayie
16|42|Balia abefwila mana nibesikanga butswa Nyasaye wabu omulesi
16|43|Nafu shikhwaruma imbeli wuwo halali Abasatsa abakhwafimbulilanga obufimbuli. Mana mureebe abali nobwitsulili nikali mbu shimumanyile tawe
16|44|Khubimanyisio bili habulafu nende mubitabu. Ne khweshia amachelo kho winoosilie Abandu akeshibwa khubo , khobanyoole okhupaara
16|45|Ne koo basuubilanga mbu bali nomulembe balia abakholanga ebifwanga mbu Nyasaye shiyetsa okhubayibisia muliloba tawe nohomba shalabarerera eshinyasio nabo nibalamanyile tawe
16|46|Nohomba shalabatila khutsinjendo tsiabu eyi nande eyi, Mana shibalanyala okhupwotsokha tawe
16|47|Nohomba mbu shalabahelesia eshinyasio shiokhurisia khulwa okhututuyilia shititi shititi? Toto Nyasaye wuwo ni omuholo oweshisa muno
16|48|Koo! Shibalolangakhwo buli bia Nyasaye yaloonga eshinikha shiabio shibotokhonanga okhurula omukhono omulunji nende omukaata ne binamilanga Nyasaye, nabio nibihotselesiye
16|49|Ne binamilanga Nyasaye biosi bichendanga mwikulu nende khushialo , mutsisolo nende Abamalaika boosi, ne shibelolanga tawe
16|50|Baritsanga Nyasaye wabu owuli hekulu wabu, ne bakholanga eliabalomesibungwa
16|51|Ne Nyasaye yaboola mbu: “ mulabakhwo nende nyasaye babili tawe, ye ni Nyasaye mulala butswa yenyene. Kho murie butswa esie!”
16|52|Ni ebibie ebili mwikulu nende mushialo, ne idini neyiyie buli lwosi. Koo mularia owundi ulali Nyasaye tawe
16|53|Ne obulayi bwosi bwosi bwamulininabo burula khu Nyasaye, mana amabii nikabanyoola niye butswa owamulilila
16|54|Mana nabarusiliaho obubii obo, omukanda mulala mwinywe kumutsokaasia
16|55|Khobakhaye	tsimbabaasi tsiakhwabahelesia, kho mwikhoye, mulitsa okhumanya
16|56|Ne ebuleka webindu biakhubakabile babishilangabaliakatabalamanyiletawe. Toto mulirebwa kalia koosi akamwachikhanga
16|57|Ne barererangao Nyasaye Abana abakhana. Nyasaye ni Omutswenufu muno khu ako, nabo beyenyelanga ababachama
16|58|Ne mulala wabu naboolelwa amakhuwa kokhwibula omwana omukhana obweni bwaye bumaliyanga ne yetsula nende eshibeela
16|59|Yefisanga mubandu khulwokhubolelwa amakhuwa amabii. Koo yekhale ninaye halala nende tsisoni etso nohomba amuyabile mwiloba. Manya mbu ni okhubii khuli khurie okho okhwababusinjia
16|60|Ne balia balasuubilanga mwikulu tawe , bali nende okhuchelasibwa okhubii, naye Nyasaye niye weyifuma yoluyali naye niwa Amaani Owamachesi muno
16|61|Ne Nyasaye abukulilanga Abandu khububii bwabu, shiyakhaleshelekhwo isolo yosiyosi khushialo tawe. Halali ababikhanga okhula ebise biarebwaho. Ne ebise biabu nibiliula shibishiindibungwa isandala tawe nohomba shibiyungubasibungwa tawe
16|62|Ne bahelesinjia Nyasaye ebindu biabasinya, ne tsinimi tsiabu tsiboolanga obubeyi mbu bo balanyoola amalayi, toto abo babishilwa omulilo, netoto balilekhwamwo
16|63|Nditsuba khu Nyasaye mbu , efwe kharuma (Abarumwa) mumikanda chiaranjilila ewe noshili , halali shetani yaboronela ebikhole biabu. Kho olwalelo ye ni omwitsa wabu. Nabo balinyoola eshinyasio eshilulu
16|64|Ni shikhwakhwishilia eshitabu halali obaboolele kalia akabakabukhanangamwo, nende obulunjifu nende tsimbabaasi khubandu basuubilanga
16|65|Ne Nyasaye yeshinjia amatsi okhurula mwikulu, ni khuko nalamusia liloba, nilimalilenje okhufwa, toto mu ako khulimwo nende ameeko khubandu bawulilanga
16|66|Netoto mutsisolo khulimwo nende ameeko amakhongo, okhubeela enywe. Khubanywesinjia khubilia bili mutsinda tsiabu hakari wamafwi nende amatsayi karulangao amabeele amalafu amalayi khubakanywetsanga
16|67|Ne khubiamo bietsitende nende tsizabibu, mukasinjiamwo amalwa nende omukabo omulayi, toto mu ako khulimwo nende ameeko khubandu bekhonyelanga obwongo
16|68|Ne Nyasaye wuwo nafimbulila inzushi mbu: “ wikasilie tsinzu mubikulu, nende khumisala nende mutsinzu tsilia etsiabombakhanga.’’
16|69|Mana “olie buli khushiamo, ne obure khutsinjila tsa Nyasaye wuwo etsiakholwa tsinyangu. Shilarula mutsinda tsiabu eshinywebwa shiobukondo bukabukhane, mukari washio khulimwo nende obuwonia khubandu.” Toto mukano khulimwo nende ameeko khubandu baparanga
16|70|Nyasaye niye wabaloonga mana khandi yakhabafwisie, ne mwinywe balimwo bayindilanga bahebwa obulamu oburambi boola khulubaka olubi, okorwa buli eshindu, ne nabelenje omumanyi muno. Toto Nyasaye niye Omumanyi Omunyali muno
16|71|Ne Nyasaye yaninia abandi mwinywe okhushila abandi khumikabo. Ne balia baninibwa shibakalusinjia omukabo kwabu khubalia abemikhono chiabu emilunji chiatila, kho babe halala khumikabo echo. Koo, tsimbabaasi tsia Nyasaye nitso tsiabakhayanga
16|72|Ne Nyasaye niye wabalonjela abakhasi okhurulana ninanyu, ne nabanyalila okhunyoola okhurula khubakhasi abo abana nende abetsukhulu, mana nabakabila ebindu ebilayi. Kho mana basuubilanga akalali katoto ne bakhayanga tsimbabaasi tsia Nyasaye
16|73|Ne balekhanga Nyasaye nibalaama abalakhabahelesia omukabo kwosikwosi tawe, okhurula mwikulu nohomba khushialo ne babula obunyali bwa shiosi shiosi tawe
16|74|Mulachelasia Nyasaye tawe. Toto Nyasaye yamanya nanyu shimumanyile tawe
16|75|Nyasaye abachelasilia Abasatsa babili, mulala khubo ni omusumba omurumwa owuli hasi womwami wuwe, owulanyala shiosi shiosi tawe; nende ulia owakhwakaba omukabo kurula khwifwe, mana naye arusinjia khumukabo oko mubwifisi nende mubwang’ang’u, koo bakhaba nashilala? Ifuma yoosi ni ya Nyasaye halali abanji mubo shibamanyile tawe
16|76|Ne Nyasaye abachelasilia Abandu babili, mulala wabu ni omutimbe shanyala shiosishiosi tawe, naye ni omusiko khumwami wuwe, wosi wosi omulinjisia sharera obulayi bwosibwosi tawe, Koo uno yakhaba nashilala nende ulia ulomesinjia obulunjifu, naye nali khunjila ingolofu
16|77|Ne kalikhu Nyasaye butswa, akalalolekha komwikulu nende kokhushialo, ni likhuwa lieyindukho lili butswa shinga okhumotia motia tsimoni, nohomba ni ahambi muno. Toto Nyasaye ni Omunyali wabuli eshindu
16|78|Nyasaye yabarusia mutsinda tsiabanyinenywe nimulamanyile shiosi shiosi tawe. Ne nabahelesia tsimbulililo nende tsindolelo nende emioyo kho munyoole okhupa orio
16|79|Koo! shibalolangakhwo amayoni shinga kehotselesinjia hekulu weshialo? Abulawo ukatilanga halali Nyasaye. Toto mu ako khulimwo nende ameeko khubandu basuubilanga
16|80|Ne Nyasaye yabanyalila tsinzu tsienyu okhuba eshimenyo. Ne nabanyalila (okhukasia) tsinzu khumaselo ketsisolo, akamunyoolanga mbu ni amangu khubise bioluchendo lwenyu, nende ebise biokhuwulukha khwenyu.. nende khubukoya bwatsio nende amabaa katsio nende liswi liatsio, ebiamukasilinjia ebindu biokhwikhonyela khubise ebirambi
16|81|Ne Nyasaye khubindu biayabalonjela yabakholela eshinikha, nenabakasilia eshimenyo khutsingulu, nenabakholela tsingubo tsibekalilanga oluya, nende tsingubo tsiebichuma etsibashinganga mubulwani 16. bwenyu.	Endio	nilwa	abetsusilinjia tsimbabaasi tsitsie kho munyoole okhulonda
16|82|Ne nibaloba, akoko ni okhusiasa oburume habulafu
16|83|Bamanya tsimbabaasi tsia Nyasaye mana batsikhayanga , ne obunji mubo ni abakhayi
16|84|Ne inyanga yakhulibuusia buli mumukanda omuloli, ne abakhayi shibalichamilwa nohomba shibalisaba eshileshelo tawe
16|85|Ne balia abakhola tsimbi olwabalilola eshinyasio , shibalitutuyilibwa eshinyasio esho tawe, nohomba shibalihelesibwa ebise bindi tawe
16|86|Ne balia batsokasia Nyasaye olwabalilola balia batsokasibwa nende Nyasaye , baliboola mbu: “ Nyasaye wefu bano nibo abakhwasanjinjia ninawe, abakhwalamanga habundu wuwo” ne balibasukunila likhuwa nibaboolelwa mbu: “ toto enywe muli ababeeyi”
16|87|Ne inyanga eyo baliwulila buli liosiliosi imbeli wa Nyasaye, ne akabachikhanga kalibakora
16|88|Balia bakhaya mana nibekalila khunjila ya Nyasaye, khulibametela eshinyasio hekulu weshinyasio shingala abeene bakholanga amabii
16|89|Ne inyanga yakhulirusia buli mumukanda omuloli mana ababoolele akarulana ninabo, ne wesi khukhurere obe omuloli khubo. Ne khwakhwishilia eshitabu shino eshiboolanga buli eshindu, nashio ni obulunjifu nende tsimbabaasi, nende obusangali khubalia abehotselesinjia (khu Nyasaye)
16|90|Toto Nyasaye alomesinjia okhukhola obuleeng’afu, nende okhukhola obulayi, nende okhuhelesia abeekho, ne akania eshifwolo nende okhukhola tsimbi. Abebaalilanga mwakhaba murio mwanyoola okhumanya
16|91|Ne mukhole shingala mulakananga nimwikhonyele elira lia Nyasaye, ne mulafunaka indakano yenyu tawe, nimumalile okhusuubisania, ne nimumalile okhukhola Nyasaye okhuba omuloli wenyu. Toto Nyasaye amanyile kamukholanga
16|92|Ne mulaba shinga Omukhasi ulia owateta olusi lulwe ebitonye ebitonye, nilumalilenje okhuba oluumu. Mukholanga ebitsubo bienyu munjila yokhukatania hakari wenyu. Khulwa okhuba mbu omukanda kwa Abandu okhuba nende amani okhushila omukanda kwa Abandu bandi. Toto Nyasaye abatemanga munjila eyo. Ne toto alibaboolela inyanga yeyindukho akamwawukhanilanga
16|93|Ne Nyasaye yenyanga yakhabakholele okhuba omukanda mulala butswa. halali alekhanga owayenya okhukora akore, ne alunjisinjia owayenya. Ne toto mulirebwa khukalia koosi kamwakholanga
16|94|Ne mulakhola okhwitsuba khwenyu okhuba khwokhukatania hakari wenyu tawe. Eshilenje shiletsa shiarerekha nishibeele nishimalile okhwema, mana mupile amabii kenyu khulwa okhwikalila khunjila ya Nyasaye, mwanyoola eshinyasio eshikhongo
16|95|Ne mulakusia amalako ka Nyasaye khubukusi obutiti tawe. Eshili ewa Nyasaye nishio obulayi khwinywe, nikali mbu mwakhamanya
16|96|Ebiamuli ninabio biliwa, ne ebili wa Nyasaye nibo bilitong’a, ne toto efwe khulihelesia balia befwila omurungo kwabu khumalayi kabu kabakholanga
16|97|Yesiyesi ukhola amalayi abe umusatsa nohomba omukhasi, naye nali omusuubili, khwitsa toto okhumumenyia obulamu obulayi, ne toto khulibarunga omurungo kwabu khumalayi kabu kabakholanga
16|98|Ne niwenya okhusoma Ikurani wilinde khu Nyasaye okhurulana nende omusuku shetani owatsubwa
16|99|Toto ye abula amani khubalia basuubila , mana besikanga Nyasaye wabu
16|100|Amani kaye kali khubalia abamwaambanga obwitsa, nende balia abatsokasinjia Nyasaye
16|101|Ne nikhukalukhania eshimanyisio habundu weshimanyisio, ne Nyasaye ni umanyile muno akayeshinjia. Baboola mbu: “ ewe olisa omuchisi” halali abanji mubo shibamanyile tawe.”
16|102|Boola: “roho woluyali yekha okhurula khu Nyasaye wuwo khubwatoto, khulwokhutinyisia balia basuubila, nende okhuba obulunjifu nende amakhuwa amalayi khubalia abehotselesia
16|103|Ne toto khwamanya mbu balaboola mbu: “Omundu niye umwechesinjia” ululimi lwa ulia owabamanyinjia nilweshirende, niluno ni olulimi lweshiarabu lwang’alang’ala
16|104|Toto balia balasuubilanga tsinyaali tsia Nyasaye, Nyasaye shabalunjisinjia tawe ne balinyoola eshinyasio eshilulu
16|105|Balia abachikhanga obubeyi ni balia abalasuubilanga ebimanyisio bia Nyasaye, ne abo nibo ababeyi
16|106|Ulia ukhaya Nyasaye namalilenje okhusuubila, halali ulia unichilisibwe ne omwoyo kwaye nikuli khubusilamu, ne ufungulilanga eshilifu shishie obukhayi, obusinyifu bwa Nyasaye buli khubo ne balinyoola eshinyasio eshikhongo
16|107|Endio nilwokhuba mbu bo bachama obulamu bwokhushialo okhushila obulamu bwomwikulu, ne toto Nyasaye shalunjisinjia Abandu abakhayi tawe
16|108|Abo nibo aba Nyasaye yara eshimanyisio khumioyo chiabu nende tsimbulililo tsiabu nende tsindolelo tsiabu, ne abo nibo abakaandala
16|109|Inganakani ibulaho tawe, abo nibo balibula obukhala mwikulu
16|110|Mana toto Nyasaye wuwo khubalia abawuya nibakhasandibwa , mana nibalwana mana nibesumilisia, toto Nyasaye imbeli wa ako ni Omulesheli muno Owetsimbabaasi
16|111|Inyanga yabuli omundu alitsa okhwikomelela omwene, ne buli omundu alirungwa amalayi kayakholanga
16|112|Nyasaye abachelasilinjia olukongo lwali nende omulembe nende obwihotselefu, omukabo kukwe kwabetselanga mubunji, okhurula buli elubeka. Halali nikukhaya tsimbabaasi tsia Nyasaye, mana Nyasaye nakufwala eshifwalo shieyinzala nende oburi khulwokhubeela kalia akabakholanga
16|113|Ne Omurumwa yabetsela okhurula mubo, mana nibamuyingasia, mana eshinyasio nishiboolela nibalibo abeene bekholela obubii
16|114|Ne mulie khubilia bia Nyasaye abahelesiyie, ebiamwachamilwa ebilayi, ne mukhupe orio khutsimbabaasi tsia Nyasaye, toto nimuli mbu mumulamanga
16|115|Yabakania okhulia shifwile, nende amalasile, nende inyama yeyimbitsi, nende shisinzilwe nishilarumbulilwekho elira lia Nyasaye tawe, khu ulia unichililisibwa bilali okhuloba nohomba okhubura eshichelo tawe, awo toto Nyasaye ni omunji wobulesheli Owetsimbabaasi
16|116|Ne mulaboola khububeyi bwetsinimi tsienyu mbu : “ shino shiafuchililwa ne shino shiakanibwa.” muletsa mwachishila Nyasaye obubeyi. Toto bachishilanga Nyasaye obubeyi shibalibura tawe
16|117|omwikhoyo mutiti butwsa, nebalinyoola eshinyasio eshikhongo muno
16|118|Ne Abayahudi khwabakania akakhubakaniile khale awo, ne shikhwabakholela obubii tawe, halali bo abeene nibekholela obubii
16|119|Mana toto Nyasaye wuwo khubalia bakholanga obubii khubulamanya mana nibekanila nibakhakhola ako, mana nibakhola amalayi, toto Nyasaye wuwo imbeli wa ako ni Omunji wokhuleshela Omunji westimbabaasi
16|120|Toto Ibrahim yali Omwimilisi, Omwihotselefu khu Nyasaye, Omutswenufu neshiyali Omutsokaasi tawe
16|121|Yali omukhupi wa orio khutsimbabaasi tsia Nyasaye. Mana namwawula khunjila ingolofu
16|122|Mana nikhumuhelesia mushialo amalayi, naye mwikulu aliba mubandu abalayi
16|123|Mana nikhukhufimbulila mbu : “oloonde emilukha chia Ibrahim owaria Nyasaye, ne shiyali mubatsokasi tawe.”
16|124|Toto jumamosi yarebwaho khubalia bakabukhanamwo khuyo, ne toto Nyasaye alibabusilia inyanga yeyindukho khukalia akabakabukhanangamwo
16|125|Langa khunjila ya Nyasaye wuwo mumachesi, nende amachelo amalayi, ne olomalome nabo munjila indayi, toto Nyasaye wuwo amanyile ulia uwakora injila yiyie ne amanyile muno balia abalunjikha
16|126|Ne nimurunga imoongo murunge ebihelana nende ebia mukholelwe amabii. Ne nimwifwila toto awo nobulayi khubalia abefwilanga
16|127|Ne wifwile, ne okhwifwila khwukhwo khulaba halali khulwa Nyasaye butswa, ne olabeelela shichila bo tawe, ne olaba mubunyakhani shichila kabatutanga tawe
16|128|Toto Nyasaye ali halala nende balia bamuria, nende balia abakholanga amalayi
17|1|Uluyali ni lwa ulia owayila Omusumba wuwe eshilo okhurula khumusikiti kwoluyali okhula khumusikiti kwa ehale okwa khwahelesia tsikhabi ebili mumbeka tsiakwo, kho khumwechesie bilala khubimanyisio biefu. Toto ye niwokhuwulila Owokhulola
17|2|Ne khwahelesia Musa eshitabu, nenikhushikhola obulunjifu khubana ba Israel mbu; “mulakhola omulindi wundi ulali esie tawe.”
17|3|Olwibulo lwabalia bakhwaninia halala nende Nuh, toto ye yali Omusumba wokhupa orio
17|4|Ne nikhubusilia Abana ba israeil mushitabu mbu; ‘‘toto enywe mwitsa okhukhola obulianga khushialo olwakhabili, netoto mana mufure okhufura okhukhongo.”
17|5|Mana olwa yiliula andakano ya ambeli ,khulabarerera Abasumba befu abalwani abatinyu, nabo balinjila mutsingongo tsienyu buli elubeka, Ne ino ni indakano ilikholekha
17|6|Mana khulibakalusilia amani kenyu khubo, ne khulibametela omwandu nende Abana, ne khulibakhola mube omukanda omunji
17|7|Kho nimukhola amalayi, mwikholela abeene, nenimukhola amabii, mwikholela abeene, ne olwayiliula indakano yokhumalilikha , kho obweni bwenyu bunyasibwe, ne benjile mumusikiti shingala benjilanga mukhuchaka. Ne banyasie okhunyasia okhukhongo muno ebise biababaruka
17|8|Aundi Nyasaye wenyu alababeela tsimbabaasi, nimukalushila fwesi khulakalushila. Ne khwakhola omulilo kwa Jahannam okhuba imboye ya Abandu abakhayi
17|9|Toto Ikurani ino ilunjisinjia khunjila ilunjifu muno. Ne isuubisinjia Abasuubili abakholanga amalayi mbu bali nende omurungo omukhongo
17|10|Ne balia abalasuubilanga mwikulu tawe ,khwabarecheshela eshinyasio eshilulu muno
17|11|Ne Omundu asabanga amabii shingala khandi asabanga amalayi, ne toto Omundu niwa amaababa
17|12|Ne khwakhola eshilo nende eshitere okhuba ebimanyisio bibili, mana nikhura eshimanyisio shieshilo, ne nikhukhola eshimanyisio shieshitere okhuba nende obulafu kho munyoole tsimbabaasi tsirulanga khu Nyasaye wenyu, ne munyoole okhumanya eshichelo shiemika nende okhubasia. Ne buli eshindu khwashinoosia habulafu
17|13|Ne buli Omundu khwamuboyela khwikosi khukhwe ebikhole bibie, ne inyanga yeyindukho khulimurusilia eshitabu shishie eshialinyoola nishibambulwe. (aliboolelwa)
17|14|“Soma eshitabu shishio. Oyela omwene okhwibalila nyangayino.”
17|15|Ulia ulunjikha yelunjishilanga omwene, ne ulia ukora yekosinjia omwene. ne Omundu shalichinjila owundi omusiko kukwe tawe. Ne efwe shikhuli bokhuhelesia eshinyasio tawe okhula khube nikhwaruma Abarumwa
17|16|Ne nikhwenya okhusishia olukongo , khulomesinjia ababii balwo,(baleshe obubii) halali batsililila nende amabii kabu omo. Awo likhuwa liburanga khubo, ne khubasishinjia okhusishia okhubii
17|17|Ne emikanda chinga chakhwasishia inyuma wa Nuhu, ne Nyasaye wuwo ayela khutsimbi tsia Abandu baye okhuba wokhutsimanya, owutsilola
17|18|Ulia wenya omwikhoyo kwokhushialo kwalwangulwangu khwitsa okhumuwa lwangu lwangu omo, akakhwenya khu ulia wa khwenya, mana khwamukholela Jahanam alinjilamwo nali omuleche owutafibwa
17|19|Naye ulia wenya mwikulu, mana nakhola eshinani khubikhole bibie, mana nali omwihotselefu, abo obukhalabani bwabu buliba bwokhwitsomibwa
17|20|Abo boosi (ababii nabalayi) khubelesinjia bano nende bano – khumikabo chia Nyasaye wuwo, ne emikabo chia Nyasaye wuwo shichiyikalilanga tawe
17|21|Henga shingala khwachingula abandi mubo khubandi. Ne mwikulu khuli nende ebisaala ebikhongo nende okhuchingulwa okhukhongo muno
17|22|Olaba nende Nyasaye wundi halala nende Nyasaye tawe, wakhetsa wafunaanibwa wakhaya okhuhabinwa
17|23|Ne Nyasaye yabusia mbu: ‘‘mulalaama shiosishiosi tawe halali Ye, ne abebusi babili obakholele amalayi, na yesiyesi khubo nakofula nohomba boosi halala , olababoolela mbu uff tawe, (olachong’a nabo tawe) ne olabayibila tawe, ne obaboolele amakhuwa keshiroonyo. (amalayi)
17|24|Ne obenamilie olubaa lwobwihotselefu okhurulana khutsimbabaasi, ne boola mbu: “ Nyasaye wanje obabeele tsimbabaasi shingala bandela neshili omutiti.”
17|25|Nyasaye wenyu amanyile akali mumioyo 17. chienyu, nimulaba abalayi, toto ye niwobulesheli khubalia bamukalukhakhwo
17|26|Ni ohelesie Omwikho wuwo eshiakhoyeshela, nende Abamanani nende abali khuluchendo, ne olakhola isasia tawe
17|27|Toto balia bakholanga isasia ni Abana babu shetani, ne shetani yaloba Nyasaye wuwe
17|28|Ne noba ehale ninabo, khukhukhaaba tsimbabaasi tsia Nyasaye wuwo, tsiosuubililanga, mana boola ninabo amakhuwa amalayi
17|29|Ne olakhola omukhono kukwo kwaba shinga kwaboywa mwikosi tawe, nohomba olakubambula orio orio butswa tawe, wakhafunanibwa mana wawelwa
17|30|Toto Nyasaye wuwo afungulilanga omukabo kukwe owayenya, toto ye khubandu bebe abamanyile muno ne abalolanga
17|31|Ne mulera Abana benyu khulwokhuria obumanani tawe, nefwe khukabanga abo emikabo halala nende enywe, toto okhubeera ni eshionono eshikhongo
17|32|Ne mulasita ahambi nende obuyeyi (okhuyilana) tawe, toto ni eshifwolo ne ni injila imbii muno
17|33|Ne mulera omundu wa Nyasaye yakana okhwira tawe okhuyiniakhwo khubwatoto, ne ulia wirwa khukhukholelwa obubii, awo khuhelesiyie owitsa habundu wuwe obunyali. kho alabura eshichelo mukhwira tawe. Toto ye akhonyungwa
17|34|Ne mulasita ahambi nende omwandu kwomwana omufwilwa tawe okhuyiniakhwo munjila indayi, okhula akubuye, ne mukhole shingala mwalakana. Toto amalakano kalirebwa
17|35|Ne mwitsusie eshichelo olwa muchela, ne muchele khushichelo shia habwene, obo ni obulayi khwinywe ne ni obulayi mukhumalilikha
17|36|Ne olaloonda kobula ninako obumanyi tawe, toto amarwi nende tsimoni nende omwoyo ebo biosi bilirebwa
17|37|Ne olachenda khushialo nende isunga tawe, toto ewe shonyala okhufutula liloba tawe nohomba shonyala okhula oburambi bwetsingulu tawe
17|38|Ako koosi obubii bwako nibwokhusinyisia imbeli wa Nyasaye
17|39|Ako niko Malala khuka Nyasaye wuwo yakhufimbulila akamachesi, ne olara halala nende Nyasaye nyasaye wundi tawe, wakhetsa wasukunwa mumulilo nofunaanibungwa notaafibungwa
17|40|Koo! Nyasaye wenyu abawulile Abana abasiani , neye niyeyawulila Abana abakhana okhurula Mubamalaika? Toto enywe muboolanga amakhuwa amakhongo
17|41|Ne toto khwamala okhwinoosia mukurani ino obulayi kho banyoole okhwitsulila , ne shibametanga halali okhubara ehale ninayo
17|42|Boola: “Babetsanga halala nende Nyasaye abanyasaye shingala baboolanga, mana bakhakonyele injila yokhula khu shisala shia Nyasaye “(okhulwana)
17|43|Nyasaye nomutswenufu muno , ne ali hekulu muno khukababoolanga ako
17|44|Amakulu saba nende liloba nende biosi bilimwo bimwitsoominjia. Ne shibulaho shiosi shiosi halali shimwitsominjia khu tsifuma tsistse tsindayi, halali enywe shimumanyanga okhwitsomia okho tawe. Toto Ye ni Omwihotselefu, Owobulesheli
17|45|Ne nosooma Ikurani, khuretsanga hakari wuwo nende hakari yabalia abalasuubilanga mwikulu eshikalilo shishinga
17|46|Ne khwara ebifunikho mumwoyo chiabu baletsa bamanya, ne mumarwi kabu obusiro, Ne norumbula Nyasaye wuwo yenyene Mukurani, abo bakalukhaninjia emikongo chiabu khulwokhusinywa
17|47|Efwe khumanyile muno eshifune eshia bakawulilisilinjia, ne olwabemoonyanga, olwa ababii abo baboolanga mbu: “Enywe shimuloondanga halali Omundu walokwa.”
17|48|Lola shingala bakhuchelasilia, mana nibakora kho shibanyala okhunyoola injila tawe
17|49|Ne baboola mbu:” Koo; olwakhuliba ebikumba nende ebitonye biasiebwasiebwa, mbu khulilamusibwa, okhuba ebilonji ebiyiakha?.”
17|50|Boola: “Bee amachina nohomba olubia (eshichuma).”
17|51|Nohomba eshilonje shindi mubilia ebiamulola ebiumu mumioyo chienyu.” Awo balaboola mbu: “Ni wina witsa okhukalusia,” Boola “Ni ulia owabalonga olwambeli.” Awo betsa okhuresilia emirwe chiabu, ne balaboola mbu: ‘‘kaliba lina ako?” Boola: “kanyala okhuba ahambi hano.”
17|52|Inyanga ya alibalanga, nanyu mulifuchilila khukhumwitsomia, ne mulipara mbu shimwekhala halali ebise bititi buswa
17|53|Boolela Abasumba banje, baboole akali amalayi, toto shetani atswatswaninjia hakari wabu, toto shetani ni omusuku womundu owahabulafu
17|54|Nyasaye wenyu yabamanya muno, niyenya nababeela tsimbabaasi neniyenya nabahelesia eshinyasio, ne sikhwakhuruma ewe okhuba umulindi wabu tawe
17|55|Ne Nyasaye wenyu yamanya muno abali mwikulu nende mushialo. Ne toto khwachingula Abarumwa bandi okhushila abandi, ne Daudi khwamuhesia Izaburi
17|56|Boola “ Lanje boosi abamuboolanga mbu ni abanyasaye nimulekha Ye. Shibalanyala okhubarusiliaho abubii nohomba okhukalukhania tawe.”
17|57|Abo nibo basabanga, bakhabanga okhwinjila hambi nende Nyasaye wabu, abali ahambi muno mubo basubilanga tsimbabaasi tsitsie ne baritsanga eshinyasio shishie, Toto eshinyasio shia Nyasaye wuwo nishokhuriibwa
17|58|Ne lubulaho olukongo lwosi lwosi halali efwe khulilusishia inyanga yeyindukho nishili okhula nohomba khuliluhelesia eshinyasio eshilulu. Kano kosi kahandikwa mushitabo
17|59|Ne shibulaho shikhwikalilanga okhurera amangalimwa, halali ni okhubeela mbu Abandu bakhale bayingana. Ne khwahelesia aba Thamudi ingamia ikhasi okhuba eshimanyisio eshia habalafu, mana nibamuyingasia, Ne shikhuyilanga ebimanyisio ebo halali khulwa okhwikanyilisia
17|60|Ne olwakhwakhuboolela mbu: “Toto Nyasaye wuwo amalile okhubotokhana Abandu abo.” Ne shikhwakhola amaloro kalia akakhwakhwechesia halali okhutema Abandu.	(Nende okhurumbulwa) mukurani omusala okwashienwa kulia, akwakhwakhwechesia. Ne khubekanyilisinjia halali shikabametanga shosi shosi tawe halali obukori obukhongo
17|61|Ne olwakhwaboolela Malaika mbu: “ inamile Adam” Nibeenama okhuyiniakhwo Ibilis. Naboola mbu: “Koo; Ndinamile ulia owaloonga okhurula khwiloba?’’
17|62|Naboola: “ololanga uno wohelesiye oluyali muno okhushila esie, ni umbelesia ebise okhuula inyanga yeyindukho, toto ndilisishia olwibulo lwaye lwosi halali batiti butswa.”
17|63|(Nyasaye) Naboola:” Rula hano; yesi yesi ulikhulonda mubo, mana toto Jahanamu niko omurungo kwenyu, omurungo omuleeng’afu.”
17|64|Ne Obakhwese bonyalilwa mubo khu sauti yiyio, ne obakhung’asie, Abaninanga tsifarasi nende batsitsanga khumakulu. Ne sanjilana ninabo khu mwandu nende Abana babu, ne 17. obalache, Halali shetani shabalakanga halali ubebeyi butswa
17|65|Toto Abasumba banje obula obunyali khubo. Ne Nyasaye wuwo ayela okhuba omulindi
17|66|Nyasaye wenyu ni ulia ubelusilinjia ebininwa bienyu munyanza, kho mukonye omukabo kukwe. Toto Ye ni umunji wetsimbabaasi khwinywe
17|67|Ne obutinyu nibubanyoola munyanza, babakoranga balia boosi bamulanganga mbu Nyasaye, halali Nyasaye Yenyene butswa. Ne olwa aboosinjia nimuli shisiche mulembe khulukongo, mukalukhananga. Toto Omundu ni omunji wokhukhaya
17|68|Koo musuubilanga mbu muli nomulembe, shiyetsa okhubayibisia ebuleka wosiwosi we shialo, nohomba mbu shalabarerera imbumbuyeka yolufu mana mubule okhunyoola omukhonyi
17|69|Nohomba musuubile mbu mulinomulembe shalibakalusiamwo olundi khandi tawe- mana abarerere omuyeka omululu, mana abayibisie khulwa obukhayi bwenyu? Mana mubule ubakhoonya ubasabila khwifwe khushinyasio shino
17|70|Netoto khwaninia Omundu hekulu, mana nikhumuchinga khushialo nende munyanza mana mikhumukaba khumikabo emilayi ne nikhumukholela obulayi muno okhushila ebindi bia khwaloonga
17|71|Inyanga yakhulilaanga Abandu halala nende abemilisi babu, kho balia balihebwa eshitabo shiabu momukhono omusatsa abo balisoma eshitabo shiabu neshibalikholelwa obubii bwosi bwosi tawe- (kata shingala ulusi lweyitende)
17|72|Ne uba khushialo khuno umuwofu, mwikulu khandi aliba omuwofu, ne owakora muno injila
17|73|Nabototobalihambiokhukhutswatswania nende kalia akakhwakhufimbulila, kho onyoole okhuchishila kalali kano, ne awo toto bakhakhukholele omwitsa
17|74|Nekhukhayanga okhukhutinyisia, wakhabeele ahambi okhubayekhakho hatiti
17|75|Awo nafu toto khwakhupiliyie eshinyasio eshikhongo shiobulamu. Ne mana shiwa khanyoolelekhwo omukhonyi ukhuhabina khwifwe tawe
17|76|Ne toto bali ahambi okhulonda kushialo(Madina) kho bakhurusiemwo. Ne shibakhekhale inyuma wuwo halali ebise bititi butswa
17|77|Oko niko omulukha kwa balia abakhwaruma imbeli wuwo mubarumwa befu. Ne sholanyoola obwawukhani mumilukha chiefu tawe
17|78|Ne yemia iswala eliuba olwalikalukhananga, okhula ishilima shieshilo, ne Ikurani yomumabwibwi. Toto Ikurani (Iswala) yomumabwibwi ili nende abaloli buli lwosi
17|79|Ne eshilo bukha olaame ninayo, eyo ni eshimetelo khwiwe, yakhaba ario Nyasaye wuwo yakhulamusilia habundu woluyali
17|80|Ne boola mbu: “ Nyasaye wanje; unyinjisie amenjililo amalayi, ne undusiemwo okhurusia okhulayi, ne umbe amaani karula khwiwe akakhonya.”
17|81|Ne boola mbu: “obwatoto buulile; ne obubeyi burulile, toto obebeyi nibo obwokhurula.”
17|82|Ne khweshia mu Kurani eshili mbu ni eshiwonia, nende tsimbabaasi khubasuubili, Ne shikabametelanga Abakhayi halali obusishi. (okhutiba)
17|83|Ne olwakhuwelesinjia Omundu tsimbabaasi tsiefu, akalukhananga nende okhwira elubeka, ne elibii nilimutila afwitsanga omwoyo lwangu
17|84|Boola: “Buli shiamulala akholanga muinjila yiyie, ne Nyasaye wenyu yamanya ulia owalunjikha muno khunjila.’’
17|85|Ne bakhurebanga amakhuwa ka roho. Boola: ‘‘Roho ni likhuwa lirulana nende Nyasaye wanje. Nanyu shimwahebwa mubumanyi halali butiti.”
17|86|Ne khwenyanga toto khwakhabukule koosi aka khwakhufimbulila, mana shiwakhanyolele ukhuyingasia khulino tawe
17|87|halali khutsimbabaasi tsirula khu Nyasaye wuwo. Toto obulayi bubwe khwiwe ni obukhongo
17|88|Boola: “Kata nibekhung’asia Abandu nende Amajini mbu kho barere eshifwana shinga Ikurani ino, shibakhanyala okhurera ifwana ngayo tawe kata nibakhonyana abeene khubeene.”
17|89|Ne toto khwenoosilia Abandu mutsinjila tsinyinji Mukurani ino buli okhuchelasia. Halali Abandu abaanji bakhayanga khulwa okhuyingasia butswa
17|90|Ne baboola(abakhayi) ‘‘shikhunyala okhusuubila okhula okhukhulukusilie isebele mwiloba.”
17|91|Nohomba obe nende omukunda kwetsitende nende tsizabibu, mana chikhulukusiemo omialo makhulukusia
17|92|Nohomba okhukwisiekhwo likulu ebitonye ebitonye shingala wishemulanga, nohomba okhurerere Nyasaye nende Malaika obweni khubweni
17|93|Nohomba obe nende inzu yeyidhahabu, nohomba onine mwikulu. Ne shikhulasuubila okhunina khwao okhula okhwishilie eshitabu khusome. Boola mbu: “Nyasaye wanje woluyali, esie endisa Omundu, Omurumwa. Shendi Malaika nohomba Nyasaye tawe.”
17|94|Ne shibulaho shiakayila Abandu okhusuubila olwa obulunjifu bwabetsela halali baboola mbu: “ Koo: Nyasaye yaruma Omundu okhuba Omurumwa wuwe?”
17|95|Boola: “Khushialo Malaika bebatsangakho nibachenda nibakalukha, toto khwakheshiyie okhurula mwikulu Malaika okhuba Omurumwa.”
17|96|Boola mbu: “Nyasaye ayela okhuba omuloli hakari wefu ninanyu, Toto ye yamanya obulayi Abasumba be ne abalolanga muno.”
17|97|Ne owa Nyasaye alunjisia kho oyo niye omulunjifu, ne ulia owa alekha okhukora mana ewe sholabanyoolela omulindi ulali ye tawe (Nyasaye) Ne khulibakhung’asia inyanga yeyindukho ni bakhweswe khubweni bwabu, ne nibali abawofu nende abasilu nende abekala amarwi. eshimenyo shiabu ni Jahanam, nikukhola okhututuya okhwakha khwako, khukumetelanga omwakho
17|98|Oko nikwo umurungo kwabu shichila toto abo bakhaya ebimanyisio biefu, mana nibaboola mbu: “olwakhuliba ebikumba nende ebitonye abiasiebwa khulilamusibwa okhuba ebilonje ebiya
17|99|Shibalolakhwo mbu Nyasaye owaloonga likulu nende eshialo ali nende abunyali bwokhuloonga abali shingabo? Na yabareraho ebise bibula inganakani mwo. Halali ababii bakhaya okhutsililila mubukhayi butswa
17|100|Boola mbu: “mubetsanga mbu nenywe muli nende eshiachi shetsimbabaasi tsia Nyasaye wanje toto mwakhatsikaliile khulwa okhuria okhutsikhonyela. Ne toto omundu nomwimani muno
17|101|Netoto khwahelesia Musa ebifune tisa abili habulafu barebe Abana ba Israil alwayabetsela, ne Firauni nababoolela mbu: ‘‘Toto esie okhuparira ewe Musa mbu walokwa.”
17|102|Naboola:” Toto ewe omanyile mbu abulaho weshia ebifune bino halali Nyasaye welikulu nende weshialo okhubaha eshimanyisio. Netoto esie okhuparira ewe Firauni, omalile okhusikha
17|103|Mana Firauni niyenya okhubaloonda mushialo shiabu, mana nikhumuyibisia ye nende abali halala ninaye boosi
17|104|Ne nikhubabolela inyuma wuwe abaana ba Israil mbu: “Ikhale khushialo, ne olwayilitsa indakano yeyindukho, khulibareera mwesi halala.”
17|105|Ni khubwatoto khwayishia, nikhubwatoto yekha. Ne shikhwakhureera halali obe omurusia wamakhuwa amalayi, nende omwikanyilisi
17|106|Ne Ikurani khwayikabula tsimbeka tsikabukhane, kho onyoole okhusomela Abandu khukhuwulukha, ne khwayishia inditi nditi
17|107|Boola: “ Muyisubile nohomba nimulayisubila, toto balia bahebwa obumanyi ino nishili, nibasomelwa bakwitsanga mafumama nibasujuda.”
17|108|Ne babolanga mbu: ‘’Nyasaye wefu ni woluyali. Toto indakano ya Nyasaye wefu ilikholekha butswa.”
17|109|Ne bakwitsanga mafumama, nibalila, ne ibameta obwihotselefu
17|110|Boola:” musabe Nyasaye (Allah) nohomba musabe wetsimbabaasi (Arrahman); Elira liosi liosi liamumulanga ali nende amera amalayi” Ne olalaama iswala yiyio khubuyoka tawe, ne olaboola mumwoyo kwa hasi tawe, halali tila hakarikari wa ako
17|111|Ne boola: “oluyali lwosi nilwa Nyasaye, ulia owulekholela omwana ne abula omusanji, khu bwami bubwe, ne abula omwitsa khulwobulemefu bwokhwenya. Ne omwitsomie okhwitsoomia okhukhongo muno
18|1|Oluyali lwoosi nilwa Nyasaye oweshia eshitabukhumusumbawuwe, neshiyashikhola okhuba mashiama tawe
18|2|Shiema obulayi, kho shikanyilisilie Abandu eshinyasio eshilulu shirulanga khuye, ne shihelesie amacheni amalayi balia basuubilanga abakholanga ebikhole ebilayi, mbu balinyoola omurungo omulayi
18|3|Bekhalemwo tsinyanga tsiosi
18|4|Ne shikanyilisie balia baboolanga mbu: “ Nyasaye alinende Omwana.”
18|5|Abo babula obumanyi balio kata baasabwe, nilikhuwa likhongo muno lirulanga muminwa chiabu. Shibaboolanga halali obubeyi butswa
18|6|Ne onyala okhwiyira ewe omwene, khulwa okhubabelelela ngala bali mbu shibasubilanga amakhuwa kano tawe
18|7|Toto efwe khwakhola ebili khushialo bibe ebirone biashio, kho khubalole ni wina mubo webikhole ebilayi
18|8|Ne toto nefwe khukholanga bioosi ebo bili hekulu walio okhuba liloba eliumu
18|9|Nohomba oparanga mbu Abandu bo mulwanda, nende bakalia kahandikwa, mbu bali abamakana okhurulana nende ebimanyisio biefu
18|10|Olwa Abasiani abo belushila mulwanda, mana nibaboola mbu: “Nyasaye wefu khuhelesie tsimbabaasi tsirulanga khwiwe nekhukasilie abulunjifu mulikhuwa liefu.”
18|11|Mana nikhusuba amarwi kabu mulwanda omo khumika eminji
18|12|Mana nikhubalamusia khokhumanye mbu nikuli hena khumikanda chibili chino okwa bala obulayi ebise biabamenyamwo
18|13|Efwe khukhukanilanga amakhuwa kabu khubwatoto, toto abo ni ababukha abasuubila Nyasaye wabu, mana nikhubametela obulunjifu
18|14|Mana nikhura amani mumioyo chiabu, olwabeema mana nibaboola mbu: “Nyasaye wefu ni Nyasaye welikulu nende eshialo,shikhulalaamakhwo Nyasaye wundi ulali Ye tawe. Toto awo khulaba khuboolele obubii obwaburirira eshichelo
18|15|“Abandu befu bano, bakhola abanyasaye balali ye tawe. shichila shina nibalarerakhwo eshifune shili habulafu, kho ni omubii shina omukhongo okhushila ulia uchishilanga Nyasaye obubeyi
18|16|“Ne olwamwali nimubawukhekhwo, nende bilia ebiabalaamanga habandu wa Nyasaye, mana mwilushila mulwanda, Nyasaye wenyu alabekulila tsimbabaasi tsitsie ne alabakholela amakhuwa kenyu okhuba amangu
18|17|Ne alola eliuba olwalirulanga libura ehale mulwanda lwabu namukhono musatsa. Ne ulwa likwitsanga namukhono omukaata. Nabo nibali mukhombe mukari wo lwando. Ebo ni bilala khubimanyisio bia Nyasaye, ulwa owayalunjisia oyo niye omulunjifu, ne awaalekha okhukora, kho oyo shalamuhelesia omulindi umulunjisia tawe
18|18|Ne opara mbu bali meso, nabo khane bakonele, nekhubakalukhaninjia namukhono mulunji, nende namukhono mukata. Ne imbwa yabu nilambisiyie ebilenje biayio mubwinjilililo, obalolanga wakhakalukhane lwangu okhubelukha, ne toto oburi bwakhakhwitsulemwo shichila bo
18|19|Kho endio nilwakhwabalamusia kho bareebane abeene khubeene, naboola omubooli mubo mbu: “mwikhalemwo tsinyanga tsinga?” naboola mbu : “ khwikhalemwo inyanga ndala nohomba ebuleka weyinyanga.” Nibaboola mbu “ Nyasaye wenyu amanyile muno ebise bia mwekhalamwo. Kho mana murume mulala wenyu nende amamondo kenyu kano khushiro mana ahenje eshiakhulia shina eshilayimunoabarerere. Neakholeamakhuwa kano mumachesi ne alabarumbulakhwo khuyesiyesi tawe
18|20|Shichila bo nibamanya hamuli balabalasa amachina, nohomba balabakalusia mumilukha chiabu, ne awo shimulibura kata hatiti tawe
18|21|Na endio nilwakhwabarumbusia, khobanyoole okhumanya mbu indakano ya Nyasaye ni yatoto ne mbu inyanga yeyindukho ibula obukanakani tawe, olwa basolananga abeene khubeene shichila likhuwa liabu. Nyasaye yamanya obulayi. Balia bashila mulikhuwa liabu nibaboola mbu: “Toto efwe khulabombashila omusikiti.”
18|22|(Abandi) baboolanga mbu: “Bali Abandu bataru wakhane wabu ni imbwa yabu” Ne (abandi) baboolanga mbu:” Bali Abandu barano ne wakhasasaba ni imbwa yabu,”(babolanga) khu khutemakho butswa okhuboola-akabakorerwe. Nebaboolanga mbu bali Abandu saba ne wamunane wabu ni imbwa yabu. Boola: ‘‘Nyasaye wanje ni umanyile mbu bali benga. Abulaho umanyile halali batiti butswa. Kho olayingana nabo tawe halali okhuyingana khwe hekulu butswa. Ne olareba amakhuwa kabu omundu yesi yesi tawe
18|23|Ne olabolakhwo khuliosi liosi tawe mbu: ‘‘Nditsa okhukhola mutsuli.”
18|24|Halali (ometekho) “ Inshallah(Nyasaye nachama) Ne yitsulila Nyasaye wuwo niwibiliile, ne boola mbu : “Nyasaye wanje alalunjisia injila ili ahambi muno nende obulunjifu okhushila buno.”
18|25|Ne bamenya mulwanda mwabu omo emika tsimia tsitaru, nenibametakhwo tisa
18|26|Boola “Nyasaye amanyile muno ibise biabekhalamwo” niye umanyile akefisile ako mwikulu nende khushialo. Okhulola khuli khurie nende okhuwulila khukhwe, nabo babula omulindi ulali ye, naye shatsokasinjiakhwo yesiyesi mubwami bubwe tawe
18|27|Ne soma akawafimbulilwa okhurula mushitabu shia Nyasaye wuwo. Abulaho unyala okhukalukhasia amakhuwa keke. Nawe sholinyoola awilushila okhumwilukhaye akhaye okhwunyoola tawe
18|28|Ne wisumilisie halala nende balia balaamanga Nyasaye wabu etsuli nende ingoloobe, nibakhaba obuchami bubwe. Ne olababusiamwo tsimoni tsitsio khulwokhwenya ebirone bio bulamu bwokhushialo tawe. Ne olaria balia abakhwalekha bakandala emioyo chiabu mana nibalonda obwikombi bwabu, mana amakhuwa kabu nikabura eshichelo
18|29|Ne boola mbu: “ buno ni obulaamba okurula khu Nyasaye wenyu’’ kho ulia wenya asuubile ne owenya akhaye efwe khwarecheshela ababii omulilo, okwe tsikhwi tsiakwo tsilibabotokhana . Ne nibenya obukhonyi balikhonywa amatsi shinga shichuma shisalulusibwe shisaamba obweni, eshinywebwa eshibi shili shirie shino! Nende habandu ali abii arie hano
18|30|Toto balia abasuubila mana nibakhola amalayi, efwe toto shikhukosinjia omurungo kwabalia bakholanga amalayi tawe
18|31|Abo balinyoola emikunda chilaliwa tawe, echiburangamwo emialo- imbeli wachio, balironwamwo nende abifwalo biokhumakhono, ebie idhahabu, ne balifwala tsingubo tsia majani-etsia hariri inyangu nende hariri isiro. Balikhalamwo khu bitali ebiaronwa (khufono). Ni umurungo omulayi kuli kuriena kuno! Ne ni habandu alayi ali arie hano
18|32|Ne bachelasilie, Abandu babili, mulala wabu khwamukholela emikunda chibili chetsizabibu, mana nikhubotokhania mitende, ne hakari nikhuraho emisala chindi chieyimele
18|33|Emikunda chibili chino chioosi chietsulamwo ebiamo biachio ne shikhwalemiakhwo shiosi shiosi tawe. Ne mukarimwo nikhubusiamwo emialio
18|34|Ne yali nende ebiano ebinji. Mana naboolela owashie nibakalusaninjia mbu: “Esie ekhushila khumwandu nende amani khulwa Abandu bendi ninabo.”
18|35|Mana niyenjila mumukunda kukwe niyekholele obubii naboola mbu: “ shembara omukunda kuno nikulibiyakhwo tsinyanga tsiosi tawe.”
18|36|“Ne shembara indukho nilibaho tawe, ne nindilikalusibwa khu Nyasaye wanje ndilinyoola amekhalo amalayi okhushila kano.”
18|37|Owashie namuboolela nibakalusaninjia mbu “ Koo; Okhayanga ulia wakhuloonga khuliloba, mana khu indonyande ya amatsi kolwibulo, mana nakhukhola omundu omulaamba?”
18|38|“Halali ye Nyasaye niye omulesi wanje ne shenzokasinjiakhwo shiosi shiosi nende Nyasaye wanje tawe.”
18|39|Ne shingala winjile mumukunda kukwo oboolanga mbu: “biendi nabo bino Nyasaye niye unyenyeele, amani shikanyolekhanga halali khu Nyasaye,” ni undolanga mbu endi nende omwandu omutiti nende Abana abatiti okhushila ewe.”
18|40|Awundi Nyasaye wanje alambelesia eshilayi okhushila omukunda kukwo, ne yaruma (mukunda oko) likulu okhurula mwikulu mana libe liloba likhaya- lirerekha
18|41|“Nohomba amatsi kalio kakhame obule okhukanyoola.”
18|42|Mana ebiamo bayie nibibotokhanwa, mana natong’a okhukalukhania amakhono keke, khulwa obukhalabani bwaye (omo) nabo (ebiamo) nibibula khumisala chiachio, mana naboola mbu: “Ehh! manyanga ekhaya okhutsokasia Nyasaye wanje nende shiosishiosi”
18|43|Ne shiyali nende Abandu bokhumukhonya tawe niyakhamala okhukhaya Nyasaye, nohomba shiyali omwene unyanala okhwikhonya tawe
18|44|Eyo obwami nibwa Nyasaye butswa owatoto, Naye niye omurunji omulayi, owokhurera amarulilo amalayi
18|45|Ne bachelasilie obulamu bwokhushialo buli shinga amatsi kakhwishinjia okhurula mwikulu, mana nikesasia nende emimela chiomwiloba, mana emimela echo nichiba amasafu amomu, akakhalishe khalishe akomuyaka kukhuyunga eyi- nende eyi. Ne Nyasaye ali nende obunyali khubuli eshindu
18|46|Omwandu nende Abana ni ebirone bio bulamu bwokhushialo. Ne ebikhole ebilayi bitong’anga nibo obulayi imbeli wa Nyasaye wuwo khumurungo nende okhusuubilila okhulayi
18|47|Ne inyanga yakhulichesia tsingulu, ne olilola eshialo nishili eshiang’ang’u, ne khulibalamusia neshikhulilekha yesiyesi mubo tawe
18|48|Ne baliemibwa imbeli wa Nyasaye wuwo olunyaali. Toto enywe mukhwitsile shingala khwabalonga olwambeli. Halali mwapara mbu shikhulibarereho ebise bino tawe
18|49|Ne ebitabu bilirebwaho- ( imbeli wabu). olilola shinga ababii baliria shichila kalia kalimwo. Ne baliboola mbu: “Oh bayie, ebitabu bino bili birie, shibilekha lititi nohomba likhongo halali liandichilwe.” Ne balinyoola koosi kabakhola nikali hawo, ne Nyasaye wuwo shakholelanga yesiyesi obubii tawe
18|50|Ne olwakhwaboolela Malaika mbu: “inamile Adam.” Mana nibenama halali Ibilis, ye yali mumukanda kwa majini, mana nafunaka lilako lia Nyasaye wuwe. Koo mumukhola ye nende olwibulo lulwe abetsa (benyu) habundu wa Nyasaye, nabo nibali abasuku benyu? Ni obubii buli burie bwababii bakalukhaninjia
18|51|Shindabakhola okhuba abaloli olwa okhulongwa khwe likulu nende eshialo nohomba okhulongwa khwabu abeene, ne shindakhola abakosinjia okhuba abakhonyi tawe
18|52|Ne inyanga yaliboola mbu: “Rerekhwo abamwasanjinjia ninaasi abamwachikhanga,” mana balibalanga mana shibalibafuchililila tawe, mana khulira hakari wabu eshikalilo
18|53|Ne Ababii balilola omulilo, ne balimanya mbu okhula balenjilamwo, Ne mana shibalinyoola amelushilo tawe
18|54|Ne toto khwaboolela Abandu Mukurani ino buli imbia yakhufwananishia. Halali Omundu yabura eshichelo okhushila buli eshindu mukhuyingana
18|55|Ne shibulaho eshikayila Abandu okhusuubila olwa obulunjifu bwabetsela mana nibasaba eshileshelo khu Nyasaye wabu, halali kaboolele kalia akabakhale, nohomba eshinyasio shibetsela mapwoka
18|56|Ne shikhurumanga Abarumwa halali babe abarusia amakhuwa amalayi nende 18. abekanyilisia. Ne balia bakhaya bayingananga khumakhuwa kalali katoto, mbu khobakhole obwatoto okhuba obubeyi. Ne bakholanga tsinyali tsianje nende kalia akabekanyilisibwa okhuba omubayo
18|57|Ne ni wina omubii omukhongo okhushila ulia owitsulisibungwa tsinyaali tsia Nyasaye wuwe mana nalatsibukulila oluchendo mana niyebilila akemikhono chichie chiaranjilisia. (bilishinga) toto efwe khwara mumioyo chiabu ebifunikho kho bakhaye okhumanya, (bilishinga) efwe khwara mumarwi kabu obusiro. Ne nobalanga khubulunjifu shibakhachama okhulunjikha tawe
18|58|NeNyasayewuwoniyeomunjiweshileshelo, Owetsimbabaasi, ababukulilanga khulwa kalia akamwakhola, toto yakhabanguyisiliye eshinyasio lwangu lwangu. Halali bali nende ebise ebia balalinyoola amelushilo kosikosi akokhwilukha tawe
18|59|Ne tsingongo etsio khwatsisishia olwa tsiakhola obubii, nikhubarerarao ebise biokhusikha khwabu
18|60|Ne olwa Musa yaboolela omusiani waye mbu: ‘‘Ndalatsililila okhutsia, okhula ndule etsinyanza tsibili tsibukananilanga nohomba enzilile emika nemika.’’
18|61|Kho olwa boola etsinyanza tsibukananilanga nibebilila enyeni yabu, mana naye natsililila okhutsia imbeli munyanza
18|62|Olwa boola imbeli yaboolela omusiani wuwe mbu: “ khwelesie eshiakhulia shiefu shieshitere, toto khunyoolele khuluchendo lwefu luno amachonye.”
18|63|Naboola mbu: “ ulutsi, wakhuwulushile halia khushitulo? Owo niwo wandibilile- enyeni eyo. Ne abulaho owakhola ndebilila halali shetani mbu ndalayitsulila tawe, Mana natila injila munyanza okhutsia khwamakana
18|64|Naboola mbu : “Alia niho wakhwenyanga” mana nibakalukha inyuma okhulonda injila yabu. (ilia ilia)
18|65|Mana nibanyoola Omusumba khubasumba befu owakhwahelesia tsimbabaasi okhurula khwifwe, ne owakhwechesia amachesi okhurula khwifwe
18|66|Musa namuboolela mbu: “Koo; Enyala ndakhulondakhwo	unzechesiekhwo kobulunjifu kawechesibwa?”
18|67|Naboola mbu: “Toto ewe shonyala okhwifwila okhuba halala ninasi tawe.”
18|68|“Ne onyala orie okhwifwila kalia akokorerwe obulamba bwako?”
18|69|Naboola mbu: “Nyasaye nachama, witsa ukhunyoola nendi omwisumilisi, ne shinditsa okhulobakhwo likhuwa lilio liosi liosi tawe.”
18|70|Naboola mbu: “Mana niwunodakhwo, olandeeba liosi liosi tawe, okhula esie anjake okhuboolela.”
18|71|Mana nibarula, olwa banina obwaro, nabufutula. Musa namureeba mbu: ‘‘Ofutula obwaro kho osishie abalimwo? Toto okholele likhuwa libii muno”
18|72|Naboola mbu: “shekhuboolelekhwo mbu sholanyala okwifwila ninasi tawe?”
18|73|Naboola mbu: “Olambukulila khukandibilile tawe, noho alasitoyelia amakhuwa kanje tawe.”
18|74|Mana bosi nibarula halala, Nibanyoola Omusiani mulala mana namwira . Musa naboola: “Ahh wira Omundu eshikhaya ubula likosa, ulerere Omundu tawe? Toto okholele likhuwa libii muno!”
18|75|Naboola mbu: “Koo; shekhuboolelekhwo mbu sholanyala ekhwifwila halala ninasi tawe?”
18|76|Naboola mbu: “Nekhureeba liosi liosi khandi olakhola okhuba halala ninawe khandi tawe, shichila omalile okhunyoolakhwo eshifune.”
18|77|Mana nibatsililila okhutsia olwa boolela Abandu bolukongo, nibareeba abeene olukongo olo eshiakhulia nibabeema okhubakholela obucheni, ne nibanyoolamwo- (mulukongo olo) inzu lisisi lienyanga okhukwa- mana nibaliemia. Musa naboola mbu: “noli uchama khwakhabukule omurungo (Khumilimo chino)”
18|78|Naboolambu:“kunonikwo omwawukhano kwanje ninawe. Nditsa okhuboolela obwatoto bwakalia kolanyalile okhwisumilisia ninasi.”
18|79|Kho eliaro liali liabamanani bakholanga munyanza, ne ndenyele okhulirakhwo isoni, shichila imbeli wabu Omwami yaliyo unuulanga buli eliaro lilayi
18|80|“Ne umusiani ulia, abebusi bebe bali abasuubili, nikhuria mbu aletsa yabayila mubukori bwokhuloba nende okhukhaya,”
18|81|“Kho mana nikhwenya Nyasaye wabu abakalukhanilie Omwana omulayi okhushila oyo, khubutswenufu, nende owuli ahambi muno khushisa
18|82|Nalo lisisi, liali lia Abaana abafwilwa babili, mulitokho elo, ne hasi walio khwaliho nende libishibo liabu, ne samwana yali omundu omulayi, kho Nyasaye wuwo yenya mbu bakubuye mana berusilie abeene libishilo liabu, etso nitsimbabaasi tsirula khu Nyasaye wuwo. Ne shekholele kano khubunyali bwanje tawe . Obo nibo abwatoto bwa kalia akokhayilwe okhwifwila ninaasi
18|83|Nebakhurebanga amakhuwa ka Dhul’karnain boola mbu;’ Nditsa okhubasomela malala khumakhuwa keke”
18|84|Toto efwe khwamutinyia khushialo, ne nikhumuwa injila yokhunyoola buli eshindu
18|85|Mana naloonda injila
18|86|Okhuula shingala yoola ebukwe eliuba likwitsanga, yalilola nilikwa niliyeela khusebele, eya matoyi amanji. Awo nanyoola Abandu. Nikhuboola mbu: “Ewe Dhul’karnain; Bahelesie eshinyasio nohomba abakholele obulayi.”
18|87|Naboola mbu: “ulia owakhola obubii khwitsa okhumuwa eshinyasio, mana alikalusibwa khu Nyasaye wuwe, naye alimuhelesia eshinyasio eshibii muno
18|88|Ne ulia owasuubila mana nakhola ebikhole ebilayi, alanyoola omurungo omulayi, nafu khwitsa okhumuboolela amakhuwa kefu amangu
18|89|Mana naloonda injila
18|90|Okhula shingala yoola eliuba lirulilanga (mumbo) yalilola nilirulila khubandu abalakhwarereho eshishinjilo shiokhubekalila (ninalio)
18|91|Ne shinga endio khwali nikhumanyile obulayi amakhuwa koosi kayali ninako
18|92|Mana naloonda injila
18|93|Okhula shingala yoola hakari wetsingulu tsibili, yanyoola inyuma wuwe Abandu balawulilanga amakhuwa tawe
18|94|Nibaboola mbu: “ Ewe Dhil-Karnain; Toto Yaajuj nende Maajuj, banyasinjia eshialo, kho khukhwelesie omurungo ore eshikalilo hakari wefu ninabo?”
18|95|Naboola mbu: “Kalia ka Nyasaye wanje yandinyisiliamwo ni amalayi muno, khomukhoonye nende amani ndalara hakari wenyu ninabo eshikalilo eshisiro.’’
18|96|“Munderere ebitonye bieshichuma” okhula shingala yetsusia obwiyangu buli hakari wetsingulu tsibili; naboola mbu: ‘‘Bwaane; (omulilo)” okhula shingala yakhola eshichuma shilia omulilo, naboola mbu: ‘‘Munderere ishaba isalulushe enzushe khuno.”
18|97|Mana shibanyala okhunina nohomba okhufutula tawe
18|98|Naboola:”Tsino ni tsimbabaasi okhurula khu Nyasaye wanje. Ne olwa yiliula indakano ya Nyasaye wanje, alikufunakafunaka. Ne indakano ya Nyasaye wanje ni yahabwene
18|99|Ne khulilekha abandi babu nibasutania sutania (mumulilo) Ne olwa olwika lulikhupwa. Awo khulibakhung’asia boosi halala
18|100|Ne khulilolosia Jahanamu inyanga eyo imbeli wabakhayi malolosia (mang’alang’ala)
18|101|Abetsimoni tsiabu tsiali tsiafunikhwa khumetsulilo kefu, neshibali nibanyala okhuwulila tawe
18|102|Koo, Balia abakhaya baparanga mbu okhukhola Abasumba banje abalindi babu, habandu wanje (khulabakhonya shiosi shiosi)? Toto efwe khwarechekha Jahannam abakhayi ibe abaliishila
18|103|Boola: “Koo ebechesiekhwo balia bebikhole biabu biabiiya?”
18|104|Ni balia bobukhalabani bwabu bwakora eshikhaya khubulamu bwokhushialo, nabo baparanga mbu bakholanga ebikhole ebilayi
18|105|Abo nibo bakhaya ebimanyisio bia Nyasaye wabu nende okhubukanana ninaye. Kho ebikhole biabu nibikwa akhaya, ne shikhulibemelia obusiro inyanga yeyindukho tawe
18|106|Kho Jahanam niko omurungo kwabu shichila bakhaya mana nibakholela omubayo ebimanyisio bianje nende Abarumwa banje
18|107|Netoto balia abasuubila mana nibakhola amalayi emeshelo kabu kaliba Firdaws
18|108|Balimenyamwo tsinyanga tsiosi omo, shibalienya okhurulamwo tawe
18|109|Boola mbu: “Inyanza yibetsanga mbu nibo obwino (bwokhuhandika) amakhuwa ka Nyasaye wanje, inyanza yakhomele amakhuwa ka Nyasaye wanje nikashili okhuwa, kata khureranga etsindi shinga etso
18|110|Boola mbu: “Toto esie endisa Omundu shinga enywe efimbulilungwa mbu Nyasaye wenyu ni Nyasaye mulala , kho ulia wikomba okhubukanana nende Nyasaye wuwe akhole ebikhole ebilayi ne alatsokasiakhwo shiosi shiosi khu milukha cha Nyasaye wuwe tawe
19|1|Kaf, Ha, Ya, Ayn Sad
19|2|Obwitsulisio bwetsimbabaasi tsia Nyasaye wuwo khu musumba wuwe Zakaria
19|3|Olwa yalanga Nyasaye wuwe omulango kwobwifisi
19|4|Naboola mbu: “Nyasaye wanje, toto abikumba bianje bimalile okhuba ebiteshele, Ne umurwe kwanje kwakhanga tsimbutsi, ne shindali weyikhabi imbi tawe, Nyasaye wanje khulwa okhusaba
19|5|Ne toto esie eyendelanga Abandu banje nindakharulaho, Ne Omukhasi wanje nomukumba. Kho mbelesia witsa okhutong’a mushilenje shianje okhurula khwiwe
19|6|Witsa okhuchelama esie nende okhuchelama olwibulo lwa Yaqub, Ne Nyasaye wanje omukhole omwene abe uchamisia
19|7|Ewe Zakaria efwe khukhwetsanga amakhuwa amalayi ko Omwana elira lilie ni Yahya khushili okhuwelesiakhwo yesiyesi imbeli wuwo elira shinga lino
19|8|Naboola mbu: “Nyasaye wanje; Ndakhanyoola endie Omwana; omukhasi wanje nali omukumba, nasi ndamala okhukofula muno
19|9|Naboola mbu: “Ne endio nilwakali” Nyasaye wuwo aboolele mbu: “kano ni amangu khwisie ne toto ndakhuloonga khale, ne shiwali eshindu tawe.”
19|10|Naboola mbu: “Nyasaye wanje kholela eshimanyisio.” Naboola mbu; “ Eshimanyisio shishio ni mbu sholanyala okhuboola nende Abandu khutsinyanga tsitaru tawe, nawe nolisa omulamu habwene
19|11|Mana nabarulila Abandu baye okhurula khu mihirab, nabasomeselia nomukhono mbu : “ Mwitsoomie Nyasaye itsuli nende ingoloobe.”
19|12|Ewe Yahya, Tila eshitabu nende amaani, nafu khwamwelesia obururuchi nashili omutiti
19|13|Ne nikhumwelesia eshisa okhurula khwifwe nende obutswenufu, ne yali owaria Nyasaye
19|14|Ne (nikhumukhola) omulayi khubebusi babe ne shiyali omufuru omukhayi tawe
19|15|Ne omulembe kube khuye inyanga yayebulilwa nende inyanga yayafwila nende inyanga ya alilamusibwa mubafu
19|16|Ne yitsulisia mushitabu Mariam, alwa yawukha khubandu bebe natsia ebuleka webukwe
19|17|Mana naraho eshikalilo okhwiyikalila ninabo. Mana nikhumurumila roho wefu, niyekhola khuye shinga Omundu
19|18|(Mariam) Naboola mbu : “Toto esie ndilinda khu Nyasaye, Omunji Wetsimbabaasi- (yaninde) khwiwe. Toto noba noritsanga Nyasaye
19|19|(Malaika) Naboola mbu: “Toto esie endi Omurumwa wa Nyasaye wuwo erumilwe mbu nditse ekhusuubisie Omwana Omutswenufu
19|20|Naboola mbu: “Ndakhanyoola endie Omwana, ne Omundu yesi yesi nashili okhundilakhwo, ne esie shendikho omuyeyi tawe?”
19|21|Naboola mbu : “Ne endio nilwa kali Nyasaye wuwo aboolele mbu: “Kano ni amangu khwisie kho khumukhole eshimanyisio khubandu nende tsimbabaasi tsirulanga khwifwe. Ne lino nilikhuwa liamala okhubusibwa.”
19|22|Mana nachinga inda yiyie, mana narula nayo okhutsia ehale
19|23|Mana obululu bwokhulumwa nibumuyila hasi khushisina shiomutende, naboola mbu: “Emanyanga ndafwa kano nikashili okhunyoola, ndakhabeele ndamala okhwibililwa khale.”
19|24|Omulango nikumuulila okhurula hasi wuwe, mbu: “olabeelela tawe, toto Nyasaye wuwo okhukholeele isebe hasi wuwo.”
19|25|“Ne oresie abuleka wuwo eshisina shiomutende kwitsa okhulakasilia tsitende tsindayi, tsinyengu.”
19|26|“Kho olie mana onywe, mana osangasie tsimoni . Ne nolola omundu yesiyesi boola mbu: “Toto esie alakane nende Omunji wetsimbabaasi okhufunga, kho inyanga yino shindalaboola nende Omundu yesiyesi tawe.”
19|27|Natsia ninaye khubandu bebe namuchinjile, nibaboola mbu: “Ewe; Mariam; okholele likhuwa liamakana”
19|28|Omukhana wabu Haruni ewe; Papa wuwo shiyali omundu omubi tawe nohomba Mama wuwo shiyali omuyeyi (omutamba) tawe
19|29|Nabasomesilia olwala khuye (omwana oyo) Nibaboola mbu: “khwakhalomaloma khurie nende Omwana ushili indaana omutoro?”
19|30|Naboola mbu: “ Toto esie endi Omusumba wa Nyasaye yambelesiye eshitabu, neyakholele okhuba Omurumwa.”
19|31|“Ne yakholele okhuba weyikhabi wosi wosi wendi, ne yalachillisie (Isala) okhulaama nende okhuyinia eshihanwa (Izaka) olwemba neshili omulamu
19|32|Nende okhukholela Mama wanje amalayi. Ne shiyakholele okhuba omufuru ,omubii tawe
19|33|Ne omulembe kube ninasi, inyanga yandebulwa, nende inyanga yandilifwa, nende inyanga yandililamamusibwa okhuba omulamu
19|34|Oyo niye Isah Omwana wa Miriam. Likhuwa liatoto, eliabakanakananga mwo
19|35|Ni shikakhoyeshele khu- Nyasaye okhuba nende Omwana tawe, oluyali nolulwe, niyenya eshindu aboolanga butswa mbu: “ba!” ni shiba
19|36|Netoto Nyasaye ni Omulesi wanje nende Omulesi wenyu. Kho mumulaame, ino niyo injila ilunjifu
19|37|Halali emikanda chiakabukhana abeene khu beene. Kho mana eshinyasio eshikhongo shilinyoola balia abakhaya, khulwa okhuula khwe inyanga ikhongo eyo
19|38|Baliwulila nebalilola obulayi buli burie inyanga yabalikhwitsila. Halali abakhayi lelo bali mubukori obwa habulafu
19|39|Ne obekanyilisie inyanga yokhwiyitsulisia ebise bielikhuwa lilibusibwa, nabo bali mukhukoyana nemana shibasubilanga tawe
19|40|Netoto efwe khulichelama eshialo nende bioosi bili hekulu washio. Ne balikalusibwa khwifwe
19|41|Ne rumbula mushitabu shino Ibrahim, Toto ye yali owatoto muno, Omurumwa
19|42|Olwa yaboolela Samwana mbu: “Ewe Papa wanje, shina shichilanga nolaama ebilawulila nende ebilalola nende ebilakhukhoonya shiosi shiosi tawe
19|43|“Ewe Papa wanje; Toto bwene enyoolele obumanyi bushili okhuulilakhwo ewe. Kho nonde nditsa okhulunjisia khu injila ya habwene
19|44|“Ewe Papa wanje; olalaama shetani tawe, toto shetani yaloba(amakhuwa ka Nyasaye) Omunji wetsimbabaasi
19|45|“Ewe papa wanje; Toto eritsanga eshinyasio shirulanga khuwetsimbabaasi okhunyoola. Ne olaba omukholi wa shetani
19|46|Naboola mbu: “Koo, Abanyasaye banje bakhusinya ewe Ibrahim? Ne nolalekha (akoboolanga ako tawe) khulakhulasa amachina. Ne undulekhwo otsie ehale mbelio.”
19|47|Naboola: “umelembe kube ninawe, nditsa okhusabila Nyasaye wanje eshileshelo, toto Ye yambulilanga muno.”
19|48|Nasi nditsa okhubarulakhwo, nende akamulaamanga akalali aka Nyasaye ako. Ne nditsa okhulaama Nyasaye wanje, ne shinditsa okhuba ukhola obubii nesaba Nyasaye wanje tawe
19|49|Olwa yalekhana nabo nende kalia okabalaamanga akalali ka Nyasaye, khwamuhelesia Is’haka nende Yaqub, nebuli shiamulalanikhumukholaokhuba Omurumwa
19|50|Ne nikhubahelesia tsimbabaasi tsiefu, ne nikhubakhola okhuba nende olulimi lwa toto olwa hekulu
19|51|Ne rumbula mushitabu shino Musa, toto ye yali Omutswenufu ne yali Omurumwa, Omwayi (omunabii)
19|52|Olwa khwamulanga ebuleka womukhono musatsa weshikulu, mana nikhumusitilia ahambi okhuboola ninafu mubwifisi
19|53|Ne khutsimbabaasi tsiefu nikhumuhelesia omusiani wabu mbu Haruni okhuba Omurumwa
19|54|Ne rumbula mushitabu shino Ismail, Toto ye yali owatoto khubulakani, ne yali Omurumwa omwayi (munabii)
19|55|Ne yalomesinjia Abandu bebe iswala (okhulaama) nende izakaa (eshihanwa) Ne yali yachamilwa ewa Nyasaye wuwe
19|56|Ne rumbula mushitabo shino Idris, toto ye yali owa obwatoto muno, Omurumwa
19|57|Mana nikhumuchingula hekulu muno
19|58|Abo nibo aba- Nyasaye wabu yabehelesia omukabo, mubarumwa mulwibulo lwa Adam, nende balia abakhwabukula halala nende Nuhu, nende olwibulo lwa Ibrahim nende Israil, nende balia abakhwalunjisia, mana nikhubaawula. Nibasomelwa tsinyali tsa Nyasaye bakwitsanga nibasujuda nibalila
19|59|Halali nibabalondakhwo inyuma wabu, abarulila ababii, nibarenguya okhulaama (Iswala) mana nibaloonda obwikombi obubii, kho balinyoolana nende eshinyasio eshululu
19|60|Halali balia abekanila mana nibasuubila ne nibakhola amakhuwa amalayi, Abo balinjila mwikulu neshibalikholelwakhwo obubii bwosi bwosi tawe
19|61|Mumikunda chilaliwa tawe echia Nyasaye yalaka Abasumba bebe mubwifisi, toto indache ya Nyasaye yakhoole
19|62|Shibaliwulilamwo	amakhuwa kabula obukhala tawe halali omulembe, nebalinyoolamwo omukabo kwabu etsuli nende ingolobe
19|63|Oko nikwo omukunda kwomwikulu, okwa khulichelemia Abasumba befu balia abaali nibaria Nyasaye
19|64|Ne shikhwikhanga tawe halali khubunyali bwa Nyasaye wuwo. Ne ni ebibie ebili imbeli wefu, nende inyuma wefu, nende ebili hakari hao. Ne Nyasaye wuwo shiniwokhwibilila tawe
19|65|Nyasaye welikulu nende eshialo, nende ebili hakari wabio. kho Mulaame Ye butswa yenyene mukhulamwa khukhwe ne olumilile. Koo mwamanyakhwo uli nende ilira shelilie
19|66|Ne Omundu aboolanga mbu: “koo olwandiliba nefwile, toto ndililamusibwa ndaba omulamu
19|67|Koo; Omundu shaparangakhwo mbu khwamuloonga inyuma hawo naye nalali eshindu tawe
19|68|Kho, nditsuba khu Nyasaye wuwo mbu: “toto khulibakhung’asia abo halala nende amashetani, mana khulibara mumbeka mwomulilo kwa Jahanam basikame”
19|69|Mana toto, khulibarusia buli mumukanda balia mubo abaloba muno Nyasaye Owetsimbabaasi
19|70|Ne toto efwe khwamanya muno abakhoyeshele okhusambwamwo
19|71|Ne abulao yesi yesi mwinywe okhula aliulakhwo (khu Jahanam) Ne kali khu Nyasaye wuwo kamala okhubusibwa
19|72|Mana khulihabina balia bamuria, nekhulilekhamwo ababii nibopele amasikamo
19|73|Ne nibasomelwa tsinyali tsiefu tsili habulafu, abakhayi baboolelanga abasuubili mbu: “Nimukanda shina khuchibili chino kuli nende eshimenyo eshilayi nende Abandu boluyali
19|74|Ne emikanda chinga chiakhwasishia imbeli wabu khumika chiabura chiali nende amarone amalayi muno nende habundu alayi muno
19|75|Boola: “Balia bali mubukori, Nyasaye yetsa okhubametela ebise ukhula balole akabekanyilisibwa, eshinyasio nohomba indukho yilia. Awo nabalimanya niwina weshimenyo eshibii nende owa abalwaani abateshele
19|76|Ne Nyasaye amatelanga obulunjifu balia abalunjikha. Ne abikhole ebilayi bitong’anga ni obulayi muno khumurungo ewa Nyasaye wuwo, ne ni amakalusio amalayi
19|77|Koo; Walolakhwo ulia owakhaya ebimanyisio biefu mana noboola mbu: “Toto esie nditsa okhuhebwa omwandu nende Abana?”
19|78|Koo ye anyolele amakhuwa kefisa, nohomba Nyasaye yamulaka
19|79|Shikari kario tawe, khwitsa okhuhandika akaboolanga, ne khulamumeta ebise bieshinyasio bumeta
19|80|Ne khulimuhelesia akaboolanga ako, ne alikhwitsila nali yenyene
19|81|Ne bekholela abanyasaye baandi habundu wa Nyasaye, mbu khobanyoole amani (oluyali)
19|82|Shikali kario tawe, balikana okhulamwa khwabu ne baliba abasuku babu
19|83|Koo, shimulolangakhwo mbu efwe khwaruma amashetani khubakhayi, ababaretsangamwo amaani kokhukhola amabii
19|84|Kho alabayuyukhanila tawe, efwe khubabalilanga tsinyanga tsiabu
19|85|Inyanga yakhulikhung’asia abaria Nyasaye okhubayila khuwetsimbabaasi babe abachenibe
19|86|Ne khulichomia ababii mumulilo kwa Jahannam, nibali nende omwalakho omunji
19|87|Shibaliba nende obunyali bwokhusabila abandi eshileshelo tawe halali balia bakhola indakano khu Nyasaye (omunji westimbabaasi)
19|88|Ne baboola mbu: “ Nyasaye (Omunji westimbabaasi) ali nende Omwana.”
19|89|Toto mwarera likhuwa liokhusinya muno
19|90|Likulu likhaba okhukhalikha nende liloba okhwarukha nende tsingulu okhukwa ebitonyetonye
19|91|Khulwa okhuboola mbu Nyasaye (omunji wotsimbabaasi) ali nende Omwana
19|92|Ne shikakhoyeshela Omunji Wetsimbabaasi okhuba nende Omwana tawe
19|93|Abulaho yesiyesi khubali mwikulu nende mushialo halali alitsila Nyasaye (omunji wetsimbabaasi) nali Omusumba
19|94|Yamala okhubamanya ne yababala abulayi
19|95|Ne buli shiamulala alimwitsila Ye (Nyasaye) inyanga yeyindukho yenyene
19|96|Netoto balia basuubila mana nibakhola amalayi Nyasaye (omunji wetsimbabaasi) alibakholela obunyanzi
19|97|Netoto khwakhutoratoselia (Ikurani) khulusungo lulwo, kho osuubisie khuyo abaria Nyasaye, ne wikanyilisie khuyo Abandu bayingananga
19|98|Ne emikanda chinga echia khwasishia imbeli wabu? ololangakhwo mulala khubo Nohomba abawulilanga kho nibemonya
20|1|Ta’ha
20|2|Shikhwakhwishilia Ikurani mbu khonyoole obutinyu tawe
20|3|Halali ibe ametsulisio khu ulia uwihotselesia
20|4|Ameshelo karulanga khu ulia owalonga liloba nende likulu lili hekulu
20|5|Niye Nyasaye Owetsimbabaasi, Owaleng’aana khushisala shishie shioluyali
20|6|Nebibie ebili mwikulu nende khushialo nende bili hakari wabio, nende ebili hasi weliloba
20|7|Ne nolomaloma hekulu,(nohomba yahasi) toto ye yamanya akefisa nende akali mubwifisi muno
20|8|Nyasaye abulaho ulaamungwa khubwatoto halali Ye ne ali nende ameera amalayi
20|9|Ne koo, wawulilakhwo olukano lwa Musa
20|10|Olwa yalola omulilo, mana naboolela Abandu bebe mbu: “Linde mbeli, esie toto endutsi omulilo, ndakhaba endio ndabarerera eshichenga shiomulilo oko, nohomba enyala okhunyoola khumulilo oko obulunjifu.”
20|11|Olwa yakuulakhwo, yalaangwa: “ Ewe Musa;”
20|12|Toto esie nesie Nyasaye wuwo omulesi, kho rusia ebilaro bibio, toto ewe oli mulitwoma lioluyali elia Tuwa
20|13|Ne esie ekhuloboole, kho wulila, akofimbulilungwa
20|14|Toto esie nesie Nyasaye abulaho ulaamungwa khubwatoto owulali esie, kho unaame ne olumilile khuswala khulwokhunzitsulila
20|15|“Toto indukho itsia okhuula, ndenya okhuyifisa katong’ane, kho buli omundu arungwe khukalia akayakholanga.”
20|16|Kho balakhwikalila okhusuubila, balia abalasuubilanga abaloondonga butswa obwikombi bwe emioyo chiabu abeene oletsa wasikha tawe
20|17|Ni shina esho shili mumukhono kukwo omulunji ewe Musa
20|18|Naboola Mbu: “Ino ni indabushi yanje yandisililangakhwo, ne eyikwisilinjia amasafu ke ebiayo bianje, ne khandi echikhonyelanga khumilimo chindi.”
20|19|Nyasaye naboola mbu: “Isukune hasi ewe Musa”
20|20|Mana nachisukuna, nikalukhana inzukha imoolanga tsimbilo
20|21|Nyasaye naboola mbu; “Ibukule ne olaria tawe, bulano buri khulayikalusia shingala ibeele.”
20|22|Ne ore omukhono kukwo mukwaya, kularula nikuli omulafu tswe, kubula obubii bwosi bwosi, shino ni eshimanyisio shindi
20|23|Kho khukhwechesie ebimanyisio biefu ebikhongo
20|24|Tsia khu Firaun, Toto ye yabura eshichelo
20|25|Naboola mbu: “ Ewe Nyasaye wanje mbangulile eshilifu shianje
20|26|Ne okhole amakhuwa kanje okhuba eshichelo. amaangu
20|27|Ne okasie okhuboyokana khwolulimi lwanje
20|28|Banyoole akhuwulila amakhuwa kanje
20|29|Ne ukholele omukhoonyi okhurula mubandu banje
20|30|“Omusiani wefu Haruni.”
20|31|Undemo amani okhumwikhonyela ye
20|32|Ne umure halala khumilimo chianje chino
20|33|Kho khunyoole okhukwitsoomia muno
20|34|Ne khukhurumbule mubunji
20|35|Toto ewe okhulolanga
20|36|(Nyasaye) Naboola mbu: Toto ofuchililwe amasayo koko ewe Musa
20|37|Ne toto khwakhukholela obulayi khandi olundi
20|38|Olwa khwafimbulila mama wuwo kalia akakhwamufimbulila
20|39|Mbu mure mwisanduku, mana olire mumwalo, mana omwalo kulamusukuna khulukuku, anyoole okhubukulwa nende omusuku wanje khandi nende omusuku wuwe, ne ekhureremwo obuyanzi okhurula khwisie, ne mbu olelwe mutsimoni tsianje
20|40|Olwa omukhana wenyu yatsia naboola mbu: “ koo abechesiekhwo Omundu unyala okhumulela? Mana nikhukhukalusia khu mama wuwo kho tsimoni tsisie tsisangale ne kho alabeelela tawe. Ne wera Omundu mana khwakhuhabina okhurula mushibeela, mana nikhukhutema amatemo amanji, ne niwikhala emika eminji halala nende Abandu ba Madyan mana khandi witsile shingala walachilwa ewe Musa
20|41|Ne ekhuloboole khulwa esie omwene
20|42|Tsia ewe nende omusiani wenyu halala nende ebifune bianje, ne mulachonya okhunzitsulila tawe
20|43|Tsie khu Firauni, toto ye yaburirira
20|44|Mumuboolele amakhuwa amalayi, yakhaaba ario yatila amachelo nohomba yaria
20|45|Nibaboola mbu: “ewe Nyasaye wefu; efwe toto khuritsanga aletsa yakhuburirirakho eshichelo nohomba yakhufurirakhwo.”
20|46|(Nyasaye) Naboola mbu; “Mularia tawe, toto endi halala ninanyu, ewulilanga ne endolanga.”
20|47|“ Tsie mana mumuboolele mbu: “Toto efwe khuli Abarumwa ba Nyasaye wuwo. Kho khuleshele Abaana ba Israil barule halala ninafu ne alabasandia tawe. Toto khukhwitsile nende ebimanyisio birula khu Nyasaye wuwo. Ne omulembe kulaba khubalia baloondanga obulunjifu.”
20|48|Toto efwe khurererwe obufimbuli, mbu eshinyasio shilanyoola balia abayingasinjia nende okhufutarira omukongo
20|49|Naboola mbu: “Nyasaye wenyu ni wina, ewe Musa? ”
20|50|Naboola mbu: “Nyasaye wefu ni ulia uwahelesia buli eshindu ifwani yashio mana nashilunjisia.”
20|51|Naboola mbu: “Ne Babura balia baliba barie?”
20|52|Naboola mbu: “Obumanyi bwako buli khu Nyasaye wanje mushitabu, Nyasaye wanje shakoranga nohomba shiyebililanga tawe.”
20|53|“Ulia wabakholela liloba okhuba obulili, nabarereramwo injila, mana niyeshia amatsi okhurula hekulu, ni khu ako nikhumesiliakhwo emimela chikabukhaane.”
20|54|Lie ne mulisie ebiayo bienyu, toto mukano khuli nende ebimanyisio khubandu bobwongo
20|55|Okhurula khulino(liloba)khwabaloonga ne mulio khulibakalusiamwo, ne mulio khulibarusiamwo khandi . (mube abalamu)
20|56|Ne toto khwamwechesia ebimanyisio biefu biosi, halali yayingana nakhaya
20|57|Naboola mbu: “witsile okhurusia khushialo shiefu khubulosi bubwo, ewe Musa?”
20|58|“Mana efwe khwitsa okhurerera ubulosi shinga obo. Kho khure hakari wefu ebise, biokhubukanana, ebia khulafunaka efwe nohomba ewe tawe. Abe habundu halayi
20|59|(Musa) Naboola mbu: “Ebise bienyu ni inyanga yoburone. Ne Abandu bakhung’asibwe itsuli.”
20|60|Mana Firauni nakalukha mana nakasia emiare chiche, mana niyetsa
20|61|Musa nababoolela mbu: “Abaane enywee; mulachishila Nyasaye obubeyi tawe, yakhetsa yabamala nende eshinyasio , ne toto yamala okhubiyilwa ulia uchikhanga.’’
20|62|Kho mana nibasolana khulwa makhuwa ako abeene khubeene, mana nibasanjilana mubwifisi
20|63|Nibaboola mbu:“Toto Abandu bano ni abalosi, benya okhubarusia mushialo shienyu khu bulosi bwabu, ne benya okhurusiaho enjila yenyu yabulamu indayi po.”
20|64|“Kho lano busie halala ebifwanga bienyu biosi mana mwitsie nimuli khulunyaali, netoto Nyanga yino ulashila niye witsa okhuba hekulu.’’
20|65|Nibaboola mbu: “ewe Musa, ewe newe ularanjilila okhusukuna nohomba efwe khuranjilile?”
20|66|Naboola mbu: “Enywe ranjilile.” Mana emikoye chiabu nende tsidabushi tsiabu nitsilolokhana khuye mubulosi bwabu mbutsichendanga
20|67|Mana Musa niyenjilwamwo oburi mumwoyo kukwe
20|68|Nikhuboola mbu: “Olaria tawe, toto ewe newe witsa okhushila,”
20|69|“Kho sukuna shili mumukhono kukwo omusatsa, shitsa okhumila biabakasiyie ebo. Toto bakasiye butswa ebifwanga biobulosi, ne Omulosi shaburangakhwo wosiwosi watsila tawe.”
20|70|Mana abalosi boosi nibakwa hasi okhwinama nibaboola mbu: “Khusuubile khu Nyasaye wa Haruni nende Musa.”
20|71|(Firauni) Naboola mbu: “Ehh; mumusuubile neshili okhubafuchilila. Toto ye niye Omukhongo wenyu owabechesia obulosi. Kholano nditsa okhubateta emikhono chienyu nende amakulu kenyu buchikha ne nditsa okhubabaamba khumisala chietsitende, ne mulamanyakhwo mbu niwina mwifwe omululu weshinyasio shiokhutsililila
20|72|Nibaboola mbu: “shikhulalobola ewe tawe okhushila ebimanyisio bili habulafu bikhwitsile. Khwitsuba khu ulia wakhuloonga (shikhulakhulobola tawe) kho kholakhwo shiosi shiosi shia wenya okhukhola. Ewe Onyala okhurusia shibura shilondokhana nende obulamu bwokhushialo khuno butswa.”
20|73|“Toto efwe khusuubile Nyasaye wefu kho akhuleshele abionono biefu nende okokhunichilisiye kano mubulosi. Ne Nyasaye nomulayi khandi niwokhubaho tsinyanga tsiosi.’’
20|74|Toto ulia ulitsa khu Nyasaye wuwe, nali mbu niwamabii, toto alinyoola omulilo kwa Jahanamu, shalifwamwo tawe nohomba shalimenyamamwo (obulamu obulayi tawe)
20|75|Ne ulia ulimwitsila nali omuusubili owakhola ebikhole ebilayi, abo nibo balinyoola ebisaala biehekulu
20|76|Emikunda chilaliwa tawe, chiburangamwo hasi wachio emialo, balimenyamwo tsinyanga tsiosi. Ne oko niko omurungo kwa buli ulia wetswenula
20|77|Ne toto khwafimbulila Musa, mbu: “Orule nende Abasumba banje, ne obakholele Injila yokhulukongo inyumu munyanza, olaria okhunyoolwa nohomba alaria shiosi shiosi tawe.’’
20|78|Firauni nabalondakhwo halala nende omukanda kukwe kwabalwani, mana nikabanyoola munyanza omo akabanyoola
20|79|Mana Firaun nakosia Abandu baye, ne shiyabalunjisia tawe
20|80|Enywe Abana ba Israil, toto efwe khwabahabina okhurulana nende abasuku benyu, mana nikhumulaka mbu mwitse ebuleka womukhono musatsa weshikulu shia Tur, mana nikhubeshilia manna nende salwa
20|81|Lie mubilayi bilia ebiakhubakabile, ne mularuuma olwakho khu ako tawe, liruma lianje liakhetsa liabatila. Ne ulia weliruma lianje linyoola alaba amalile okhusikha
20|82|Ne toto esie endi wokhuleshela muno khu ulia owusaba eshileshelo mana nasuubila mana nakhola amalayi mana natila obulunjifu
20|83|Nenishina shiakhuyungubasia, nolekha Abandu bobo ewe Musa
20|84|Naboola mbu: ‘‘Bali inyuma wanje banondangakhwo, ne ekholele lwangu okhwitsila Nyasaye wanje, kho onyoole okhumba obuchami (bwo)
20|85|(Nyasaye) Naboola mbu: “khuhelesiye Abandu bao amatemo ewe niwakharula, ne Omusamaria abakosiyie.”
20|86|Mana Musa nakalukha khu Bandu bebe nasinyishe nabeelele. Naboola mbu: “Enywe abandu banje Nyasaye wanje shiyabalakakhwo indakano indayi? Koo ebise ebo bimurambiyile ebiamalakano ako nohomba mwenyele mbu lirumwa okhurula khu Nyasaye wenyu libeshele, khulwendio mufunache indakano yanje
20|87|Nibaboola mbu: “efwe shikhufunache indakano yiyio khukhwenya khwefu tawe, halali efwe khwatukhwa emisiko chiebirone biabandu, mana nikhuchisukuna (mumulilo) (nichisalulukha nichikasia eshifwanani shia Nyasaye.) Na endisa nilwa Omusamaria yarusia amachelo.’’
20|88|Mana nabakasiliamwo eshimosi, shilikho eshikhuli shirusinjia oluyoka. Mana nibaboola mbu; “Uno niye Nyasaye wenyu nende Nyasaye wa Musa, halali (Musa) yebilila.”
20|89|Koo, shibalolakhwo mbu (eshimosi esho) sishibakalusinjia likhuwa tawe, nohomba sishiakhabakhola shiosi shiosi tawe nohomba okhubakhoonya
20|90|Ne Haruni yababoolela khale awo mbu; “Enywe Abandu banje, toto enywe mutemelwe sa nende kano. Ne toto Nyasaye wenyu ni ulia owetsimbabaasi. Kho munoonde ne muwulile amakhuwa kanje.”
20|91|Nibaboola mbu;	“Shikhulalekha okhushilaama tawe okhula shingala Musa alachelela.’’
20|92|(Olwa Musa yachelela) Yaboola mbu: “Ewe Haruni nishina shikhukayile (ukhunoonda) shingala obalutsi nibakorere?”
20|93|‘‘Shiwunoondakho tawe? nohomba olobele likhuwa lianje?’’
20|94|(Haruni) Naboola mbu; “Ewe Omwana wa mama wanje, olakhwesa tsindefu tawe nohomba omurwe kwanje tawe. Toto esie ndaria mbu oletsa waboola mbu esaakulile Abana ba Israil.’’
20|95|(Musa) Naboola; “Ewe Omusamaria; obele orie ukhula okhukhola kano?”
20|96|Naboola; “Endutsi kabalalolanga tawe shakwalala. mana nendila ebuleka inditi yo mulukha kwo Murumwa. Mana nesukuna. Ne endio nilwa omwoyo kwanje kumboolele.’’
20|97|(Musa) naboola mbu; “mana rula tsia,! ne toto kalaba khwiwe mubulamu bwao bwokhushialo okhuboola mbu: “olandilakhwo tawe’” ne toto oli nende indakano eyilalifunakwa tawe. Ne khahengekhwo Nyasaye wuwo owotsilile okhumulaama, toto khwitsa okhumusamba mana khulamwibisia munyanza akoreremwo
20|98|Toto Nyasaye wenyu ni Allah (Nyasaye), ulia uli mbu abulaho ulaamungwa khubwatoto halali Ye. Yaswania buli eshindu obumanyi
20|99|Ne endio nilwakhukhukanilanga khumakhuwa kali imbeli wuwo, Ne toto khwakhuhelesia ametsulilo okhurula khwifwe
20|100|Balia betsa okhuba ehale ninako, toto abo balichinga inyanga yeyindukho emisiko
20|101|Balimenyamwo tsinyanga tsiosi, ne ni obubii buli burie khumundu inyanga yeyindukho okhuchinga emisiko echo
20|102|Inyanga yolwika lulikhupwa, ne khulikhug’asia aboononi inyanga eyo tsimoni tsiabu nitsikalukhane (khuburi)
20|103|Balimonyaniamwo abeene khubeene, nebaliboola mbu: “shimwekhala khushialo halali tsinyanga ekhumi butswa”
20|104|Efwe khumanyile muno akabaliboola, Olwa abalayi mubo baliboola mbu: “Enywe shimwekhalamwo halali inyanga ndala yonyene.”
20|105|Nebakhurebanga amakhuwa ketsingulu, boola mbu: “Nyasaye wanje alitsisia masia.”
20|106|Ne alitsilekha shinga eshikuri
20|107|Sholilolamwo eshikholomokho noho eshitulo tawe
20|108|Inyanga eyo balilonda khumulanji owubula ubokori, ne emioyo chilihotselesia khu Nyasaye Omunji wetsimbabaasi, ne sholiwulila halali tsimbindo tsiebilenje
20|109|Inyanga eyo khubulaho ukhusabilwa khwosi khwosi halali khu ulia wachamilwa nende Nyasaye, umunji wetsimbabaasi mana afuchilile likhuwa lilie
20|110|Yamanya akali imbeli nende akali Inyuma wabu. Nabo shibanyala okhumumanya obulayi tawe
20|111|Ne obweni bulitutuyila Omulamu Ulafwitsanga tawe, Netoto baliba nibabiyilibwe boosi balia bachinga obubii
20|112|Ne ulia ukhola amalayi niyasuubila kho shaliria okhukholelwa obubii nohomba okhwimwa eshishie tawe
20|113|Ne endio nilwakhweshia Ikurani mulwarabu, ne nikhwinoosiamwo emekanyilisio ketsimbia tsiosi khobanyoole okhuria, nende okhwilinda ne ibarerere ametsulisio
20|114|Ne toto Nyasaye niwoluyali owehekulu, Omwami watoto, ne olayuyukhanila Ikurani (okhusoma) obufimbuli bwayio nibushili okhuwa. Ne boola mbu: “Nyasaye wanje umeete obumanyi.”
20|115|Ne toto khwalaka Adam khale indache, mana niyebilila, ne shikhwalola khuye lichomo likhongo tawe
20|116|Ne olwa khwaboolela Abamalaika mbu mwinamile Adam, boosi nibamwinamila halali ibilisi, yaloba
20|117|Ne nikhuboola mbu: “Ewe Adam, toto uno ni omusuku wuwo nende womukhasi wuwo, kho alabayinia mumukunda tawe mwaba khubutinyu.”
20|118|Toto ewe sholawulilamwo inzala tawe nohomba okhuba eshiekenyi tawe
20|119|Ne toto ewe sholiwulilamwo obulo tawe nohomba oluya
20|120|Mana shetani namubeyiabeyiamwo, namuboolela mbu: “ewe Adam okhumanyiekhwo omusala kwokhumenya tsinyanga tsiosi nende obwami bulawa tawe
20|121|Mana nibalia khumusaala oko, mana eshiekenyi shiabu nishibaloleshela. Nibachaka okhwifimba amasafu komumukunda omo. Mana Adam nakosela Nyasaye wuwe nokora injila
20|122|Mana Nyasaye wuwe namwawula namuhelesia eshileshelo ne namulunjisia
20|123|Naboola mbu: “yishemwo mwesi, nimuli abasuku abeene khubeene, ne obulunjifu okhurula khwisie nibuboolela, ulia ulalonda obulunjifu bwanje shalikora nohomba shalisanda tawe.”
20|124|Ne ulia ura emukongo obwitsulisio bwanje alaba nende eshimenyo shiobusandi ne inyanga yeyindukho alilamusibwa nali omuwofu
20|125|Aliboola mbu: “Nyasaye wanje khulwashina niwunamusia nendi omuwofu ne ndali nendolanga
20|126|Namuboolela mbu: “Endio nilwabiakhwitsila ebimanyisio biefu nawe nobibilila kho kata wesi inyanga yino wibililwe.”
20|127|Ne endio nilwakhurunganga ulia waburirisia eshichelo nende ulasuubilanga ebimanyisio bia Nyasaye wuwe tawe, ne eshinyasio shiomwikulu ne eshilulu muno eshilawa tawe
20|128|Shibalolangakhwo ni emikanda chinga chia khwasishia chiachendanga mutsingo tsiabu, toto mukano khulimwo nende ebimanyisio khubandu bamachesi
20|129|Nelikhayanga okhuba likhuwa liaranjilila okhurula khu Nyasaye wuwo, nende ebise biarebwaho, toto eshinyasio shiakhoolele (shiokhusishia aboononi abo)
20|130|Kho wisumilisie khukababoolanga, ne witsoomie oluyali lwa Nyasaye wuwo eliuba nilishili okhurula nende nilishili okhukwa, nende ebise bieshilo biosi omwitsomie nende hakari weshitere wakhaba orio khowanyoola akakhuchamisia
20|131|Ne olakhondiola tsimoni tsitsio khubwokholo bwa khwakholela abaandi mubo tawe oburone bwobulamu bwokhushialo	kho	khunyoole okhubatemamwo, Ne omukabo kwa Nyasaye wuwo ni omulayi kulaliwa tawe
20|132|Ne lomesia Abandu bobo okhulumilila okhulaama Iswala ne otinyilisie omwene hawo, shikhukhusabanga omukabo kwosi kwosi tawe, nefwe khukhukabilanga ne indukho indayi ni khu ulia uli noburi (khu Nyasaye)
20|133|Ne baboola mbu: “shichila shina nalakhwitsila nende eshimanyisio okhurula khu Nyasaye wuwe?” Koo shibiabetselakhwo ebimanyisio ebia habulafu ebili mubitabu biakhale
20|134|Ne khubasishinjia khushinyasio Omurumwa oyo nashili okhwitsa, bakhaboolele mbu: “Ewe Nyasaye wefu, shichila shina nolakhurerera Omurumwa, khwaloonda ebimanyisio bibio, nikhushili okhututuyibwa endi, nende okhunyoola tsisoni
20|135|Boola mbu: “Buli mulala alindanga (omurungo kukwe) kho nakhalinde, muletsa okhumanya ahambi hano mbu ni babu wina abali khunjila ya habwene ne babu wina balunjikha.”
21|1|Okhukhung’asibwa khwabandu khuli ahambi nabo bali mukhung’ang’ala nibalechele
21|2|Ne shikabetselanga amachelo amacheni okhurula khu Nyasaye wabu halali bakawulilanga nibakakholela omubayo
21|3|Emioyo chiabu chakosania, mana bamonyananga balia abamabii mbu: “uno niwina halali ni Omundusa shinga enywe, koo mwitsanga khubolosi nanyu nimulola?”
21|4|Yaboola mbu: “Nyasaye wanje yamanya akaboolungwa mwikhulu nende khushialo naye ni omuwulili umumanyi muno.”
21|5|Halali (abakhayi) baboola mbu: “ (aka aboolanga ako) ni amalooro katsokaana, halali akakasinjia omwene, ye ni omwimbi, kho akhurererekhwo eshimanyisio shingala Abarumwa aba ambeli.’’
21|6|Ne abalaasubila abali imbeli wabu okhurula buli mulukongo khwabasishia. Koo kho bano balasuubila
21|7|Ne shikhwaruma imbeli wuwo halali abasatsa bakhwafimbulilanga, kho rebee Abandu betsulilanga nikali mbu shimumanyile tawe
21|8|Ne shikhwabakholela (Abarumwa abo) emibili chilalia ebilibwa tawe ne shibali nibamenya tsinyanga tsiosi tawe
21|9|Mana nikhubakholela toto indache yabu, mananikhubahabinanendeabakhwachama, ne nikhusishia ababura eshichelo
21|10|Toto khwabeshilia eshitabu eshilimwo ametsulisio kenyu. Koo shimuparangakhwo tawe
21|11|Ne ni tsingongo tsinga etsiakhwanyasia etsiali nitsikholanga amabii, mana nikhuloonga inyuma wabu Abandu bandi
21|12|Ne olwa balola eshinyasio shiefu, mana hawo nibachaka okhwilukha
21|13|Mulelukha tawe, kalukhe khubwokholo bwenyu, nende mubimenyo bienyu khomunyoole okhureebwa
21|14|Baboola mbu: “abaane toto efwe khwali abamabii.”
21|15|Ne nibatsililila okhulila khwabu okho okhula shingala khwabakhola shinga babererwe basimile (bafwile)
21|16|Ne nishikhwalonga likulu nende eshialo nende ebili hakari wabio khumubayo tawe
21|17|Nekhwenyanga	okhukhola omubayo, khwakhekholele efwe abeene, (sikhwakhabarere hakari tawe) toto khubetsanga abakholanga omubayo
21|18|Halali khusukunanga abwatoto khububeyi mana nibufunaka (obubeyi obo) niburulaho, ne toto muli nende eshinyasio eshilulu shibalindanga khukamuboolanga kano
21|19|Ne ni ebibie bioosi bili mwikulu nende khushialo, ne abali ewuwe shibafuranga okhumulaama nohomba shibachonyanga tawe
21|20|Bamwitsominjia eshilo neshitere ne shibachonyanga tawe
21|21|Nohomba banyoola Abanyasaye khushialo abalamusinjia
21|22|Abanyasaye bandi babetsangamwo (mwikulu nende khushilalo) abalali Nyasaye tawe toto hawo (likulu nende eshialo) biakhabiyile. Ne oluyali lwoosi ni lwa Nyasaye, Omwami we shisaala (Arsh) ali ehale nende akabamuboolangakhwo ako
21|23|Shareebungwa akakholanga tawe nabo balirebwa
21|24|Nohomba bekholela Abanyasaye bandi abalali Nyasaye tawe? Boola mbu; “Rere ebifune bienyu, kano ni ametsulisio ka bano abali halala ninasi, nende ametsulisio khu balia abali inyuma wanje” Halali abaanji mubo shibamanyile obwatieli tawe, kho mana shibakabukulilangamwo oluchendo tawe
21|25|Ne shikwarumakhwo Omurumwa yesiyesi imbeli wuwo halali khwamufimbulila mbu: “ abulaho ulaamwa halali esie, kho munaame”
21|26|Ne (abakhayi) baboola mbu: “Nyasaye omunji wetsimbabaasi ali nende Omwana” obutwenufu nobubwe, halali ni Abasumba aboluyali
21|27|Shibamuranjililangakhwo khulikhuwa tawe, nabo bakholanga amalomesio keke
21|28|Amanyile akali imbeli wabu nende inyuma wabu, neshibasabilanga halali ulia wa Nyasaye achamile, nabo behotselesinjia khulwa okhumuria
21|29|Ne ulia uboola mubo mbu: “esie endi Nyasaye owulali Ye,” Kho oyo khwitsa okhumurunga Jahannamu- ne endio nolwakhurunganga abamabii
21|30|Ko shibalolangakhwo abakhayi mbu likulu nende eshialo biali biatilana, mana nikhubikabukhasia, ne nikhukhola okhurula khumatsi buli eshindu okhuba eshilamu, kho mana shibakhasuubilanga
21|31|Ne nikhura khwiloba ebikulu kho (liloba) lilababeyiabeyia tawe, ne nikhuramwo tsinjila, khobanyoole okhulunjikha
21|32|Ne nikhukhola likulu okhuba eshitsafu eshialindwa, halali bo babulilanga oluchendo ebimanyisio bibie
21|33|Naye niye owaloonga eshilo nende eshitere nende eliuba nende omwesi, bioosi bibenganga khulunyaali lwabotokhana nibimwitsoomia
21|34|Nafu shikhwakholelakhwo Omundu yesiyesi imbeli wuwo okhumenya tsinyanga tsiosi tawe, kho koo ewe nofwa kho nabo nibo balimenya tsinyanga tsiosi
21|35|Buli Omundu alipila lifwa, nekhulabatema khumabii nende amalayi, ne khwifwe niwa mwesi mulikalusibwa
21|36|Ne abakhayi nibakhulola shibakhukholelanga eshindu tawe halali omubayo, mbu: “Koo uno niye uboolanga khubanyasaye benyu (khububii)?” Ne bo nibo abakhayanga Nyasaye wetsimbabaasi
21|37|Omundu yalongwa nende libaa lwokhuyungubala. Hambi hano nditsa okhubechesia ebimanyisio bianje khomulayungubasia tawe
21|38|Ne baboolanga mbu: “akabakhulakanga kano kaliba lina? toto nimuli mbu muboolanga akatoto?”
21|39|Abakhayi bamanyagakhwo ebise biabalikhaywa okhwikalila omulilo khu bweni bwabu kata nende khumikongo chiabu, neshibalikhoonywa tawe
21|40|Ne kuliboolela mapwoka, baliliibwa ing’anga nebaling’ang’asibwa neshibalinyala okhukukalusia tawe, ne shibalihebwa obwiyangu tawe
21|41|Netoto Abarumwa imbeli wuwo bakholelwa omubayo, kho balia abakholanga omubayo mubo kalibanyoola kalia akabakholelanga omubayo
21|42|Boola mbu: “Niwina unyala okhubalinda eshilo nende eshitere okhurulana nende (eshinyasio esha) Owetsimbabaasi?” Halali bo okhwitsulila Nyasaye wabu kababulila oluchendo
21|43|Koo, bali nende Abanyasaye babalindanga abalali efwe? Shibanyala okhwikhonya abene tawe (Abanyasaye abo) Ne shibalilindwa ninafu tawe. (nikhwenya okhubasandia)
21|44|Halali khwelesia obwokholo bano nende bapapa babu, okhuula obulamu bwabu niburambiya, khu ako. Ne koo, shibalolangakhwo mbu efwe khutilanga liloba liabu nikhututuyia tsimbeka tsialio? Kho koo, bo nibo balishila
21|45|Boola mbu: “Esie ebekanyilisinjia khubufimbuli. Ne Abatimbe shibawulilanga omulango nibekanyilisibwa tawe.”
21|46|Ne batilungwa nende eshikhupo shilala butswa shie shinyasio shia Nyasaye wuwo, toto bakhaboolele mbu: “Eee baane efwe, toto khubeele Abandu ababii.”
21|47|Nafu khuliraho ebichelo biobuleng’afu inyanga yeyindukho, ne Omundu yesiyesi shalikholelwa obubii kata hatiti tawe, kata likhuwa elo nilili nende obusiro obutiti shinga olufwa lwa khardal,(olufwa lwelitoto) nafu khuyela okhuba abamanyi bokhubala
21|48|Netoto khwahelesia Musa nende Haruni eshiawukhasia nende obulafu nende amebaalo khubalia baria Nyasaye
21|49|Balia baritsanga Nyasaye wabu khukefisile, ne bo khandi baritsanga inyanga yeyindukho
21|50|Ne buno ni obwitsulisio bwetsimbabaasi obwakhwabeshilia.	Kho	enywe mubwikananga
21|51|Netoto khwahelesia Ibrahim obulunjifu bubwe khale awo, nekhwali khwamumanya muno
21|52|Olwa yaboolela Samwana nende Abandu bebe mbu: “Ni shina ebifwanani bino ebia mwikhalilanga ebise biosi (okhubilama)?”
21|53|Nibaboola mbu: “ khwanyoola bapapa befu nibabilamanga.(kho mana fwesi khubilamanga).”
21|54|Naboola mbu: “Toto enywe nende basenywe mwali mubukori obuli habulafu.”
21|55|Nibaboola mbu: “Koo okhwitsile khubwatoto nohomba oli mubalia bakholanga emibayo?”
21|56|Naboola mbu:”(shikali kario tawe) halali Nyasaye wenyu ni ulia omwene likulu nende eshialo neniye owabiloonga. Nasi endi mulala khubaloli bakano.”
21|57|Ne nditsuba khu Nyasaye mbu nditsa okhukhola eshifwanga khu ebifwanani bienyu bino nimwakhamala okhufutarira okhutsia
21|58|Mana nabitonyatonya ebitonye halali eshifwanani eshikhongo shiabu kho banyoole okhushikalushila
21|59|Baboola mbu: “Niwina okholele kano khubanyasaye befu? Toto uno ali mubandu bamabii muno.”
21|60|Nibaboola mbu: “Khuwulile Omusiani mulala nabarumbulanga. Alangwa mbu Ibrahim.”
21|61|Nibaboola mbu: “Nakhamumurere imbeli mutsimoni tsia Abandu, banyoole okhwilolela.”
21|62|Nibaboola mbu: “Koo; newe ukholele ori Abanyasaye befu ewe Ibrahim?”
21|63|Naboola mbu: “Tawe, halali ukholele ni omukhongo wabu oyo, kho mubareebe toto nikali mbu banyala okhulomaloma.”
21|64|Nibekalushila abeene, nibaboola mbu; ‘Toto enywe muli Abandu bamabii.”
21|65|Mana nibenamia emirwe chiabu, (nibaboola mbu;) toto wamanya mbu bino shibilomalomanga tawe.”
21|66|Naboola mbu: “Koo mulaamanga habundu wa Nyasaye ebilabakhoonya shiosi shiosi nohomba okhubakhola obubii tawe?”
21|67|Ooh (eshifimbwa murwe) khwinywe nendu ebiamulaamanga habundu wa Nyasaye, koo shimuparangakhwo
21|68|Nibaboola mbu: “Mumusambe mumulilo ne muhabine Abanyasaye benyu, toto nimuli abokhukhola likhuwa.”
21|69|Khwaboola mbu: “ Ewe omulilo, ba omunyifu nomulembe khu Ibrahimu.”
21|70|Ne bamwenyela amabii, mana nikhubakhola nibaba nibo bokhunyoola obusishi
21|71|Ne nikhumuhabina ye nende Luti nikhubayila khuliloba aliakhwaramwo tsimbabaasi, shichila ebiloonje. (sham)
21|72|Mana nikhumuhelesia Is-haka(okhuba omwana wuwe) nende Yaqub okhuba omwitsukhulu, ne boosi nikhubakhola okhuba abalayi
21|73|Nenikhubakhola okhuba abemilisi abemililanga khulikhuwa liefu, ne nikhubafimbulila okhukhola amalayi, nende okhulumilila okhulaama nende okhurusia eshihanwa. Ne bali abehotselefu khwifwe
21|74|Ne luti nikhumuhelesia oburuchi nende obumanyi, ne nikhumuhabina okhurulana khulukongo olwakholanga amabii , toto bo bali Abandu ababii, abafunachi bamalako
21|75|Ne nikhumwinjisia mutsimbabasi tsiefu, toto ye yali mubakholi bamalayi
21|76|Ne Nuhu alwoyalanga imbeli awo nafu nikhumufuchilila, nikhumuhabina ye nende Abandu bebe khubutinyu obukhongo
21|77|Mana nikhumuhabina khubandu bayingasia ebimanyisio biefu. Toto abo bali Abandu ababii mana nikhubasishia boosi
21|78|Nende Daudi nende Suleiman , olwa benya okhukhalaka eshina okhulondokhana nende omukunda , olwa balisiamwo tsimbusi tsiabandu eshilo, nafu mubukhalachi bwabu obo khwali abaloli
21|79|Nikhumanyia Suleiman (okhushila omukofu wuwe Daudi.) Nebuli mulala wabu nikhumuhelesia obukhalachi bweshina, nende obumanyi. Ne nikhukhola Daudi nende tsingulu okhuba nende oburechelefu khwifwe, halala nende amayoni okhumwitsoomia (Nyasaye) ne endio nilwakhwakhola
21|80|Ne nikhwechesia Daudi okhukasia tsingubo tsienyu tsieliyie, kho tsibalinde okhurulana nende obulwani bwenyu. koo enywe shimuli bakhupa orio tawe
21|81|Ne Suleiman (nikhukhola) omuyeka kweyimbumbuyeka	okhumuwulila kuwutsanga khukhulomesia khukhwe khushialo eshiakhwaramwo tsimbabaasi, nafu nefwe abamanyi babuli eshindu
21|82|Ne nikhumukholela amashetani akeyibilanga munyanza okhumurerera ebisole(lulu), nebamukholelanga emilimo chindi chilali echo , ne efwe khwali abalindi babu
21|83|Ne Ayubu olwayalanga Nyasaye wuwe mbu: “toto esie obunyakhani bwandiila, ne ewe newe eweshisa muno umalayo.”
21|84|Mana	nikhumuwulila nenikhumuhiniliaho obunyakhani bubwe, ne nikhumuhelesia Abandu bebe nende shingabo halala, tsimbabaasi okhurula kwifwe ne obwitsulisio khubilonje bioosi
21|85|Ne Ismail nende Idris nende Dhilkifl boosi bali mubesumilisi
21|86|Ne nikhubenjisia mutsimbabaasi tsiefu , toto abo bali mubandu abalayi
21|87|Ne Dhanun (Yunus) olwayarula nasinyishe naparanga mbu shikhulamunyala tawe, mana nalaanga mushiilima mbu: “ Abulaho Nyasaye wundi tawe owulali ewe, toto esie embeele mubandu ababii.”
21|88|Mana nikhumufuchilila ne nikhumuhabina khushibeela esho. Ne endio nilwakhuhabinanga Abasuubili. tawe
21|89|Ne Zakaria olwayalaanga Nyasaye wuwe mbu: “ Nyasaye wanje olandekha sienyene tawe newe omulayi wokhuhelesia.”
21|90|Mana nikhumufuchilila nenikhumuhelesia Yahya nenikhumukasilia omukhaye wuwe, toto abo bali abangu bokhukhola amalayi. Ne bakhusabanga khubwikombi nende oburi, ne bali abehotselefu khwifwe
21|91|Ne Omukhasi welinda omubili kukwe, mana nikhuramwo omwoyo kwefu nikhumukhola ye nende Omwana wuwe okhuba eshilolelo khushialo
21|92|Toto omukanda kwenyu kuno ni omukanda mulala, nasi nesie Nyasaye wenyu (mulala) kho munaame
21|93|Nabo nibafunaka hakari wabu likhuwa liabu lino (nibakabukhana) boosi balikalukha khwifwe
21|94|Ne ulakhola ebikhole ebilayi naye nali omusuubili obukhalabani bubwe shibulikhaywa tawe. Ne toto efwe khumuhandichilanga
21|95|Ne kamala okhukanibwa mbu, olukongo lwakhwasishia mbu bo shibalikalukha tawe
21|96|Okhuula shingala Yajuji nende Maajuji balilekhulwa , nebalikholomokha okhurula buli khutsingulu. ( awo indukho ilibayulile)
21|97|Ne indache yatoto olwayiliula, awo niwo wetsimonitsiabakhayitsilikandaala, baliboola mbu: “abaane … khwali mubukoyani khukano, ne toto khwali Abandu ababii.”
21|98|Toto enywe ebiamulaamanga ebilali Nyasaye, mulitsikhwi tsiomulilo kwa Jahannam, toto enywe mulikwinjilamwo
21|99|Abo babetsanga aba Nyasaye shibakhenjilemwo (jahanam) tawe, nabo balikhalamwo tsinyanga tsiosi
21|100|Eliabu omo abo balibasa bokhupa obuyoka, ne shibaliwulila (elibahotselesia)
21|101|Toto balia bolulayi lwefu luliulila, abo baliba ahale ninakwo. (omulilo kwa Jahannam)
21|102|Shibaliwulila okhupupuchila khwakwo tawe, nabo balinyoola akemioyo chiabu chikoomba tsinyanga tsiosi
21|103|Shibalibeelela okhurulana nende omuresio omukhongo kulia tawe, ne Abamalaika balibabukanila nibababoolela mbu: “ino niyo inyanga yenyu eyamwalakungwa”
21|104|Inyanga yakhufuumba likulu shingala khufumbanga tsimbapulo tsiahandikwakhwo. Shingala khwabaloonga olwokhuranga khulibakalusia khandi endio, ni indakano ili khwifwe, toto efwe ni bokhukhola
21|105|Ne toto khwahandika muzaburi nikhumalile okhuhandika khulubao olwalindwa (lawhul mahfoodh) mbu: “ liloba lino lilibukulwa (lilichelamwa) nende Abasumba banje abalayi
21|106|Toto mukano khulimwo nende amachelo khubandu balaamanga Nyasaye
21|107|Ne shikhwakhuruma halali obe tsimbabaasi khubandu boosi
21|108|Boola: “esie toto efimbulilungwa mbu Nyasaye wenyu ni Nyasaye mulala butwsa, kho enywe mumalile okhuba abeesilamu
21|109|Ne nibaloba, boola mbu: “ oboosiliye obulayi ne engorerwe nikali ahambi nohomba nikali ehale kalia akamulakungwa.”
21|110|Toto ye amanyile likhuwa elia habulafu ne amanyile akamufisanga
21|111|Ne engorerwe kano nikakhaba amatemo khwinywe nohomba obwokholo khubise ebititi
21|112|Ne boola mbu: “ Nyasaye wanje busia khubwatoto,” ne Nyasaye wefu niye wetsimbabaasi , Owusabungwa obukhoonyi khu ako kamuboolanga.”
22|1|Enywe Abandu murie Nyasaye toto omuseso kweyinyanga yeyindukho ni likhuwa likhongo
22|2|Inyanga yamuliyilola (indukho eyo) buli omukhasi ununia aliibilila Omwana wanuninjia, ne buli uli inda ilirula, ne olilola Abandu shinga bameelele nabo nibalameelele tawe halali eshinyasio shia Nyasaye nishio shili eshilulu
22|3|Ne Mubandu balimwo bayingananga khu Nyasaye nibabula obumanyi, ne baloondanga buli shetani omukhayi
22|4|(Shetani oyo) yalachilwa mbu yesiyesi umukhola okhuba omwitsa , toto ye alamukosia ne alamulunjisia khushinyasio shiomulilo omululu
22|5|Enywe Abandu ni muli mubukanakani okhulondokhana nende okhulamusibwa (kho muhenje shingala khwabalonga) toto efwe khwabaloonga okhurula khwiloba (papa wefu Adam) mana nikhubaloonga okhurulana nende amatsi kolwibulo mana (nikhubalonga) mwaba amalika mana nibiba eshitonye shieyinyama shilonjekhanga nende shilalonjekhanga tawe, kho khunyoole okhubeenosilia nafu khwikhasinjia mutsimbeleshelo eshiakhwenya okhula ebise biashio, mana nibamurusiamwo nimuli Abana , mana okhula mube abakhongo. Ne mwinywe baliho bafwitsanga, nemwinywe baliho bosibungwa khulubaka lwokhusakhula okhula bakorwe okhumanya mubumanyi shiosishiosi nabeelenje omumanyi. Ne olola liloba nilihotselesie tsi, ne olwa khuliishilinjia amatsi hekelu walio lisakasinjia nilikhusia nende okhumesia buli imbia yomumela omulayi
22|6|Endio nilwokhuba mbu Nyasaye niwatoto, ne toto mbuYe alamusinjia abafu. Ne mbu Ye nomunyali wabuli eshindu
22|7|Ne mbu toto indukho ilitsa, obukanakani bubulaho tawe, netoto mbu Nyasaye alilamusia abali mubilindwa
22|8|Ne mubandu baliho abayingananga khu Nyasaye nibabula obumanyi tawe, nohomba obulunjifu nohomba eshitabu shiobulafu
22|9|Abashukhasinjia amakosi kabu khulwokhukosia Abandu khunjila ya Nyasaye balinyoola khushialo eshinyasio, ne khulitisia shiamulala wabu inyanga yeyinduukho eshinyasio shiomulilo
22|10|Kano nilwokhuba akemikhono chiabu chiaranjilisia netoto mbu Nyasaye shakholelanga Abasumba bebe obubii tawe
22|11|Ne Mubandu baliho balaamanga Nyasaye khundulo, obulayi nibumuulila abukumakhwo, ne obutinyu nibumunyoola akalukhana khubweni bubwe, yatiba khushialo nende mwikulu, okho nikho okhutiba okhwa habulafu
22|12|Alamanga ebilali Nyasaye ebilakhamukhola eshindu tawe nohomba okhumukhoonya tawe, obo nibo obukori buli ehale muno
22|13|Alaamanga balia khubwatoto bwene, abokhubiyilwa khwabu khuli ahambi, okhushila okhukasilibwa khwabu, toto ni abalindi ababii po ne ni abetsa ababii muno
22|14|Toto Nyasaye alinjisia balia abasuubila mana nibakhola amalayi mwikulu owemikunda chiburanga hasi wachio emialo. Toto Nyasaye akholanga shiayenya
22|15|Ulia uparanga mbu Nyasaye shalimuhabina (Omurumwa wuwe tawe) khushialo nende mwikulu, awo aboye omukoye hekulu, mana yemiche mana alolekhwo ebifwanga bibie nibiyiniaho kalia kamusinyisiyie
22|16|Ne endi nilwakhwayishia (Ikurani) tsinyaali tsinoosia amakhuwa kali habulafu, ne toto Nyasaye alunjisinjia owayenya
22|17|Toto balia abasuubila nende balia Abayahudi , nende Abasabai, nende Abakiristo, nende Abajusi nende abatsokaasia Nyasaye, toto Nyasaye alibusia hakari wabu inyanga yeyindukho, toto Nyasaye nomuloli wabuli eshindu
22|18|Koo shololangakhwo mbu binamilanga Nyasaye buli shili mwikulu nende khushialo, nende eliuba nende omwesi nende tsing’ining’ini nende tsingulu nende emisala nende tsisolo nende abaanji mubandu? Ne abaanji bakhoyeshela eshinyasio. Ne ulia wa Nyasaye atutuyia abulaho umuhelesia eshiribwa. Toto Nyasaye akholanga shingala yenya
22|19|Babili bano bafunanilanga shichila Nyasaye wabu. Kho balia bakhaya balitetelwa tsingubo tsiomulilo, ne baliyombolwa hekulu we mirwe chiabu amatsi karabachilanga
22|20|Khumatsi ako, kalisalulusia ebili munda mwabu nende likhoba liomubili kwabu lioosi
22|21|Ne balinyoola tsindabushi tsiebichuma
22|22|Buli olwabalienya okhurulamwo shichila obululu balikalusibwa mwo butswa 22. , baliboolelwa mbu: “ mupile eshinyasio shiokhuyia”
22|23|Toto Nyasaye alinjisia balia abasuubila mana nibakhola amalayi mumikunda chiburanga hasi wachio amatsi. Balifwalamwo ebirone biokhumikhono ebie idhahabu nende ebisole (lulu) ne ebifwalo biabu biliba bia hariri.(ebirerere bimesamesa)
22|24|Ne balilunjisibwa okhutsia khumakhuwa amalayi, ne balilunjisibwa khunjila ya ulia witsoomibungwa
22|25|Toto balia bakhaya mana nibekalila (Abandi) khunjila ya Nyasaye nende omusikiti kwoluyali, okwakhwakhola Abandu boosi okhuba nashilala, khubalia bekhalangamwo nende abandi, ne buli yesiyesi ulienya okhukholamwo obukori nende obubii khulimuhelesia eshinyasio shiwumisinjia
22|26|Ne (yitsulila) olwa khwekhasia Ibrahim habunduweyinzuilia, mananikhumuboolela mbu: “ olanzokasiakhwo nende shiosi shiosi tawe ne otswenule inzu yanje khulwa balia bayibotokhananga nende balia benamanga nende okhusujuda (baretsanga obweni bwabu hasi)
22|27|Ne nikhumuboolela mbu : “ osaalanie likhuwa mubaandu okhulondokhana nende likhuwa lia Hijja balakhwitsila nibachenda ne abaandi nibali hekulu weyisolo yang’aya (khumachong’e kokhunjila) nibeetsa okhurula khunjila eyahale
22|28|Khobanyoole okhwilolela obukhonyi bwabu, ne khobamete okhwitsulila elira lia Nyasaye, mutsinyanga tsimanyikhane , khulwa kalia akabakabile, natso netsisolo tsiebilenje bine, nemulie khutsisolo etso ne mulisie ulia ulikhubusandi omutakha
22|29|Mana boosie ebibii biabu , mana bakhole akabalakana nende Nyasaye mumioyo chiabu, ne babotokhane inzu yakhale (al Kaaba)
22|30|Ne endio nilwakali, ne ulia uhetsanga oluyali ebindu bioluyali ebia Nyasaye , obo nobulayi khuye khu Nyasaye wuwe. Ne mufuchililwa okhulia tsisolo halali tsilia etsia musoomelungwa (mukurani) khomana mwire ehale nende eshifwolo shiebifwanani ne mwire ehale nende amakhuwa kobuchishi
22|31|Mwitswenushile khu Nyasaye okhubula okhumutsokasia. Ne ulia utsokasinjia Nyasaye alishinga ukwile okhurula hekulu, mana amayoni nikamupusula yemwene, nohomba omuyaka nikumusukuna habundu ehale
22|32|Ne ni endio olwa uhetsanga oluyali ebilolelo bia Nyasaye, elo nilikhuwa liokhuria Nyasaye mumioyo
22|33|Ne (mutsisolo etso) mulimo nende obukhoonyi bwenyu okhula ebise bimanyikhane, ne habundu wokhubisinzila (ebiayo ebo) ni khunzu yakhale ilia
22|34|Ne buli omukanda khwakukasilia habundu wokhusinzila owemilukha, kho lirumbulwe elira lia Nyasaye khubia abakabile mutsisolo etso etsia makulu kane. Mana Nyasaye wenyu nimulala butswa, mwihotselesie khuye. Ne suubisia abehotselefu
22|35|Balia olwa Nyasaye narumbulwa emioyo chiabu chirenganga, ne besumilisinjia khukabanyoolanga,	nebalumililanga okhulaama, ne khubilia ebiakhubakabile bahininjia eshihanwa
22|36|Ne tsingamia ( tsing’ombe nende tsimbusi nende amakoondi keshihanwa) khwabakholela okhuba ebimanyisio bia Nyasaye , khubio mulimwo nende obulayi obunji. Kho murumbule elira lia Nyasaye olwa biemanga olunyaali (okhusinzwa) ne olwa bikwitsanga nolubafu, mulie khubio ne mulisie abakhayi basabanga nende balia babeyabeyanga nibalasaba tawe. Ne endio nilwakhwabakholela Abandu okhubawulila kho munyoole okhupa orio
22|37|Tsinyama tsiatsio shitsiloolela Nyasaye tawe, nohomba amatsayi katsio, halali oburi bwenyu khu Nyasaye nibo bulamuulila. Ne endio nilwayabakwalasilia khomunyoole okhumwitsoomia khulwa okhubalunjisia khuno. Ne suubisia abakholi bamalayi
22|38|Toto Nyasaye alindanga balia basuubila , toto Nyasaye shiyachama buli ulia omukhobi , owulakhupanga orio tawe
22|39|Basubulwa okhulwana balia abakhuyungwa shichilabo baranjilwe. Ne toto Nyasaye niwobunyali bwokhubakhoonya
22|40|Balia barusibwa mutsinzu tsiabu munjila ilali yatoto, mbushichila boboolele mbu: “ Omulesi wefu ni Nyasaye” akhayanga okhulinda Abandu abandi mubo khubandi , toto amahekalu kakhafunakwe nende amakanisa nende tsinzu tsiamalaamo nende emisikiti chirumbulungwamwo elira lia Nyasaye muno. Toto Nyasaye alakhoonya ulia umukhoonya. Toto Nyasaye niwa amani muno Omushili
22|41|Balia olwakhubatinyisia khushialo balumilila okhulaama, nende okhurusia eshihanwa, ne balomesia okhukhola amalayi ne bakania okhukhola amabii, ne amakalushilo kamakhuwa koosi kali khu Nyasaye
22|42|Ne nibakhuyingasia bamala okhuyingasibwa imbeli wuwo Abandu ba Nuhu nende A’d nende Thsamud
22|43|Nende Abandu ba Ibrahim nende Abandu ba lut
22|44|Nende Abandu ba Madyana , ne Musa yesi yayingasibwa, mana nehelesia abakhayi ebise mana nebara mumukhono. Kho eshinyasio shianje shiali shirie
22|45|Ne nitsingongo tsinga tsiakhwasishia, etsiakholanga amabii, mana ebitsafu biabu nibibakwakho, nende amatikho ka amaatsi (ebisima) kalekhwa nende tsinzu tsiesichikha
22|46|Koo shibachendangakhwo khushialo tawe , khobanyoole emioyo chiokhuparira, nohomba amarwi kokhuwulilila? Toto tsimoni shitsiwofulanga tawe halali emioyo, chili mubilifu nicho chiwofulanga
22|47|Ne bakhuyungubasinjia mbu orere eshinyasio, halali Nyasaye shalafunaka indache yiyie tawe. Ne toto inyanga ewa Nyasaye wuwo ili shinga emika iyelefu shingala enywe mubalanga
22|48|Ne tsingongo tsinga tsiandahelesia ebise, natsio nitsikholanga amabii, mana netsira mumukhono, ne ewanje niwo amakalushilo
22|49|Boola mbu: “enywe Abandu esie endisa omwikanyilisi wenyu owahabulafu”
22|50|Kho balia basuubila mana nibakhola ebikhole ebilayi balinyoola obulesheli nende omukabo kweshiroonyo
22|51|Ne balia betinyinjia okhuyingasia ebimanyisio biefu abo nibo Abandu bomumulilo
22|52|Ne shikhwarumakhwo imbeli wuwo Omurumwa owahelesibwa eshitabu nohomba Omurumwa owulahelesibwa eshitabu, halali olwa asoma, shetani eretsanga obutswatswani mumasomo ako. Halali Nyasaye arusinjia akashetani aretsangamwo, mana Nyasaye atinyisinjia tsinyaali tsitsie , ne Nyasaye ni Owaamani owamachesi muno
22|53|Kho akhole kalia akashetani aretsangamwo okhuba amatemo khubalia abali nende obulwale mumioyo chiabu, nende balia abemioyo chiabu chioma. 22. Netoto abamabii bali mubukabukhani obwahale
22|54|Ne mbu khobamanye balia abahebwa obumanyi mbu ni obwatoto okhurula khu Nyasaye wuwo ne babusuubile. Ne khulwa okhwihotselesia khuye emioyo chiabu. Ne toto Nyasaye niye ulunjisinjia balia abasuubila khunjila ingololofu
22|55|Ne abakhayi balatsilila okhuba nende eshibeyibeyi khulwa elo(liawetsa nalio) okhuula shinga indukho iliboolela nohomba ibetsele inyanga ingumba, ibula obulayi bwosi bwosi
22|56|Obwami inyanga eyo buliba obwa Nyasaye, alibusia hakari wabu, kho balia basubila mana nibakhola ebikhole ebilayi baliba mumikunda chobwokholo
22|57|Ne balia bakhaya mana nibayingasia ebimanyisio biefu abo baliba nende eshinyasio shietsisoni
22|58|Ne balia bawuya shichila idini ya Nyasaye mana niberwa nohomba nibafwa, toto Nyasaye alibakabila omukabo omulayi, toto Nyasaye ni omulayi umalayo mubakabi boosi
22|59|Alibenjisia habundu wabalichama. Ne toto Nyasaye ni omumanyi omwihotselefu muno
22|60|Ne ni endio, ne ulia urunga likhobo okhulondokhana shinga okholelwe obubii, mana khandi nakholelwa obubii toto awo Nyasaye alamuhabina . Toto Nyasaye ni Omunji weshileshelo neni Omunji wobulesheli
22|61|Endio nilwokhuba mbu Nyasaye yenjisinjia eshilo mushitere ne yenjisinjia eshitere mushilo, ne toto Nyasye ni Omuwulili po Owokhulola muno
22|62|Ne endio mbu toto Nyasye niye owatoto, ne mbu bia balaamanga bilali Nyasaye nibio ebilali biatoto, ne toto Nyasaye niye owehekulu omukhongo
22|63|Shololanga mbu Nyasaye yeshinjia amatsi okhurula hekulu, mana liloba nilikalukhana okhuba obukondo bwobunyasi, toto Nyasaye ni omwihotselefu owokhumanya muno
22|64|Ni ebibie biosi bili mwikulu nende khushialo, toto Nyasaye niye omuyinda owokhwitsoomibwa muno
22|65|Koo shololangakhwo mbu Nyasaye yabakwalasilia ebili khushialo nende ebininwa olwabiburanga munyanza khubuchami bubwe, ne yatililila likulu okhukhaya okhukwa khuliloba, halali khubuchami bubwe. Toto Nyasaye niwetsimbabaasi nende obukoosia muno khubandu
22|66|Ye niye owabahelesia obulamu, mana nabafwisia , mana khandi alibalamusia, toto Omundu ni omukhayi owamalayi muno
22|67|Buli omukanda khwakukholela emilukha chakwo echiakutilanga. Kho balashilana ninawe mulikhuwa lino tawe, ne langa khunjila ya Nyasaye wuw.o – toto ewe oli khunjila ingololofu
22|68|Ne nibatsililila okhuyingana ninawe boola mbu: “ Nyasaye amanyile muno kamukholanga.”
22|69|Nyasaye alibusia hakari wenyu inyanga yeyindukho khu kalia koosi akamukabukhananga
22|70|Shomanyilekhwo mbu Nyasaye amanyile akali mwikulu nende mushialo? Toto ako kali mushitabu. Toto ako khu Nyasaye ni amaangu
22|71|Ne balamanga habundu wa Nyasaye ebia Nyasaye aleshiliakhwo omunwa, nende ebia babula obumanyi khubio. Ne ababii balibula ubakhoonya
22|72|Ne nibasomelwa tsinyaali tsiefu tsili habulafu , olalola obweni bwabakhayi 22. nibwechesia obusinyifu. Bakhaba ahambi okhutsunushila balia ababasomelanga tsinyali tsiefu etso. Koo! ebaboolelekho amabii muno okhushila ako? Ni omulilo ,Nyasaye yarecheshela balia abakhaya, ne ni amakalushilo amabii muno
22|73|Enywe Abandu! mukhupilwa amachelasio kho murechelesie. Toto balia abamulamanga habundu wa Nyasaye shibanyala okhuloonga kata isi tawe, kata nibebuusia khulikhuwa elo, ne kata isi nibanuula eshindu shibanyala okhuyinuula tawe, ni omuteshele muno ukhaabanga nende ukhaabungwa
22|74|Shibahelesinjia Nyasaye oluyali shingala kenyekhana tawe. Toto Nyasaye ni wa Amaani Owokhushila
22|75|Nyasaye alobolanga Abarumwa Mubamalaika nende Mubandu, toto Nyasaye niwokhuwulila muno owokhulola po
22|76|Amanyile akali imbeli wabu nende akali inyuma wabu, ne ni ewa Nyasaye amakhuwa koosi kalikalusibwa
22|77|Enywe abasuubila mwiname nimufumama nemulaame Nyasaye wenyu Omulesi ne mukhole amalayi, mwakhaba murio mwanyoola okhubura
22|78|Ne mukhalabanile idini ya Nyasaye shingala kenyekhana. Ye niye owabawulila , ne shiyabahelesia amakhuwa mudini amasiro tawe. Emilukha chia papa wenyu Ibrahim niye wabalanga Abasalamu khale awo, nende mukurani muno mwesi mwalangwamo murio, kho Omurumwa abe omuloli khwinywe nanyu mube abaloli khubandu. Mana mulumilile okhulaama ne murusie eshihanwa, ne mutilane halala shichila Nyasaye. Ye niye Omwami wenyu. Ne ni Omwami omulayi uli arie uno! Ne ni omukhoonyi omulayi uli arie
23|1|Toto Abasuubili bamala okhubura
23|2|Balia abehotselesinjia mukhulaama khwabu
23|3|Nende Balia aberetsanga ehale nende amakhuwa kabulamwo oluchendo
23|4|Nende Balia abarusinjia eshihanwa (izakaa)
23|5|Nende Balia abalindanga ebiekenyi biabu
23|6|Halali khubakhasi babu nohomba balia abemikhono chiabu emilunji chiatila, kho abo shibafunanibwa tawe
23|7|Ne ulia wenya kalali kano tawe abo nibo babura eshichelo
23|8|Nende balia bahenganga obwisikwa nende indakano yabu
23|9|Nende balia balumiililanga khumalaamo kabu (iswala)
23|10|Abo nibo balichelama. (balibukula)
23|11|Nibo abalichelama Firdaus mwikulu balimenyamwo tsinyanga tsiosi
23|12|Ne toto khwaloonga Omundu okhurulana nende liloba
23|13|Mana nikhumulonga okhurulana nende amatsi kolwibulo, akarebwa akakwanile okhuba
23|14|Mana nikhukalonga okhuba lilika, mana nikhulonga lilika okhuba shinga eshitonye shieyinyama, mana nikhulonga eshitonye shieyinyama okhubamwo ebikumba, mana nikhubifunikha ibikumba inyama, mana nikhumukhola okhuba eshilonje shindi. Niwoluyali muno Nyasaye Omulonji Omulayi muno umalayo
23|15|Mana toto enywe imbeli wakano mulifwa
23|16|Mana toto enywe mulilamusibwa inyanga yeyindukho
23|17|Ne toto khwalonga hekulu wenyu tsinjila saba, ne efwe shikhwali ebebilila eshilonje shiosi shiosi tawe
23|18|Ne khweshia amatsi kayelele okhurula	mwikulu	mana nikhukawotselesia khwiloba, ne toto efwe khuli nende obunyali bwokhukayiniaho
23|19|Khu amatsi ako nikhubamesilia emikunda chietsitende nende tsizabibu, munyoolangamwo ebiamo ebinji biamulitsanga
23|20|Nende omusala kurulanga khushikulu shia Sinai kurusinjia amafura okhuba kokhutongwamwo khubalia
23|21|Ne toto mutsisolo mulimwo nende ameeko, khubanywesinjia khubilia bili mutsinda tsiatsio, ne munyoolangamwo obukhoonyi obunji ne etsindimwo mutsiliitsanga
23|22|Ne hekulu watsio nende khubwaro muchingungwa
23|23|Netoto khwaruma Nuhu khubandu bebe, mana naboola mbu; “Enywe Abandu banje mulaame Nyasaye mubula Nyasaye wundi owulali Ye tawe, kho shimuritsangakhwo tawe
23|24|Mana omukanda kwabakhongo babakhayi nikuboola mbu; “ uno shini shiosishiosi tawe halali omundu shinga enywe, yenyanga okhwikhola omulayi khwinywe, ne Nyasaye yenyanga(okhubechesia) yakheshiye Abamalaika efwe shikhwawulilakhwo kano khubakofu befu bakhale tawe
23|25|Uno Shali shiosi shiosi tawe halali ni Omundu uli nende lilalu. Mumulindilile butswa hatiti
23|26|(Nuhu) naboola mbu; “Nyasaye wanje habine toto bano bamalile okhukhaya”
23|27|Mana nikhumufimbulila mbu; “Kasia eliaro, embeli wetsimoni tsiefu nende obufimbuli kho olwa likhuwa liefu liliula,(eshialo nishitsula amatsi) awo winjisie buli tsimbia tsibili tsibili. Nende Abandu bobo halali ulia owelikhuwa lilie liamala okhubura, mbu oyo yakhasishe, kho olaboola ninasi khubalia abakholela obubii emioyo chiabu tawe. Toto abo balasishibwa.’’
23|28|Ne olwa witsa okhunyoola obwihotselefu ewe nende abali halala ninawe mubwaro obo, boola mbu; “oluyali lwosi ni lwa Nyasaye owakhuhabina efwe okhurulana nende Abandu abonooni”
23|29|Ne boola mbu “Nyasaye wanje, unzishie habundu wetsimbabaasi toto ewe newe omulayi muno wokhwishia.”
23|30|Toto mukano khulinende ameeko amakhongo, ne toto efwe khwali bokhubakholela amatemo
23|31|Mana nikhurera inyuma wabu Abandu bandi
23|32|Mana nikhubarumila Abarumwa okhurula mubo, okhubaboolela mbu; “mulaame Nyasaye, mubula Nyasaye wundi owulali ye tawe, shimuritsangakhwo tawe?”
23|33|Mana omukanda kwabakhongo babakhayi okwakhaya nikuyingasia omukhung’ano kweyindukho, mana nikhubayindiasia khubulamu bwo khushialo, baboola mbu; “Uno shini shiosishiosi tawe halali ni Omundu shinga enywe, elitsanga ebiamulitsanga, ne anywetsanga ebia munywetsanga.”
23|34|Ne nimuloonda Omundu butswa shinga enywe, mulaba musishile
23|35|Abalakanga mbu nimumalile okhufwa nimubeele liloba nende ebikumba, mbu mulilamusibwa
23|36|Shikanyalikhana tawe , shikanyalikhana tawe, akamulakungwa ako
23|37|Toto buno ni obulamu bwo khushialo, khufwitsanga nekhumenyanga,	ne	efwe shikhulilamusibwa tawe
23|38|Toto uno ni Omundu wachishilasa Nyasaye obubeyi ne efwe shikhumusuubila tawe
23|39|Yaboola mbu; “Nyasaye wanje habine khukabayingasiyie
23|40|Naboola mbu; “Ahambi hano betsa okhwiyitsulisia.”
23|41|Mana oluyoka nilubabukula khubwatoto mana nikhubakhola shinga amakokha kabenganga khumatsi, nibakorera ehale Abandu ababii
23|42|Mana nikhurera inyuma wabu Abandu bandi
23|43|Ne kubulao omukanda kunyala okhuranjilisia indukho yakwo nohomba okhusitia imbeli
23|44|Mana nikhuruma Abarumwa befu, mulala inyuma wowundi. Buli omukanda shingala Omurumwa wabu yaboolela bamuyingasia. Nikhubalondiakho abandi mubo khubandi, mana nikhubakholela okhuba tsingano. Bakorera ehale Abandu balasuubilanga
23|45|Mana nikhuruma Musa nende Omusiani wabu Haruni halala nende ebimanyisio biefu, nende ebifune bili habulafu
23|46|Khwamuruma khu Firauni nende Abandu baye abakhongo, halali bo nibelola nibaba Abandu abafuuru
23|47|Nibaboola mbu; “Khusuubile Abandu babili bano balisa shinga efwe, ne Abandu babu ni Abasumba befu?”
23|48|Mana nibabayingasia mana nibaba mubalia abasikha
23|49|Ne toto khwahelesia Musa eshitabo mbu bakhaba bario banyoola okhulunjikha
23|50|Ne nikhukhola Omwana wa Mariamu nende nyina wuwe okhuba eshimanyisio, ne nikhubahelesia amelushilo, habundu achingukha hali nende obwihotselefu nende tsisebele tsia amatsi
23|51|Enywe Abarumwalieebilibwaebilayi ne mukhole amalayi, toto esie endi Omumanyi muno khukamukholanga
23|52|“Ne toto omukanda kwenyu kuno ni omukanda mulala, nasi esie endi Nyasaye wenyu omulesi , kho muurie”
23|53|Mana nibabusia hakari wabu likhuwa lino tsimbeka tsikabukhane. Buli omukanda nikusangalila akakuli ninakwo
23|54|Kho baleshesa mubukoyani bwabu okhula shinga ebise biula
23|55|Baparanga mbu bilia ebiakhubahelesinjia Omwandu nende Abana
23|56|Nibio bakhubaranjilisinjia khubulayi, halali abeene shibamanyile tawe
23|57|Toto balia behotselesinjia khulwa okhuria Nyasaye wabu Omulesi
23|58|Nende balia abasuubilanga ebimanyisio bia Nyasaye wabu Omulesi
23|59|Nende balia abalatsokaasinjia Nyasaye wabu tawe
23|60|Nende balia barusinjia abiabahebwa, emioyo chiabu nichiririre mbu balikalukha ewa Nyasaye wabu Omulesi
23|61|Abo nibo abanguyilanga amakhuwa amalayi, ne nibo bakaranjililanga
23|62|Nafu shikhutukhanga Omundu akaalanyala tawe, ne khuli nende eshitabo eshiboolanga katoto, nabo shibalikholelwa obubii tawe
23|63|Halali emioyo chiabu chili mubukoyano nende ako, ne bali nende ebikhole biabakholanga ebilali ebo (ebia Abandu abalayi bakholanga)
23|64|Okhula shinga khwitsa okhutila balia bali mubwokholo mubo, awo niwo wabalitsa okhulilikana
23|65|“Mulalilikana Nyangayino tawe, toto enywe shimulaona okhurulana ninafu tawe”
23|66|Toto mwasomelungwa tsinyaali tsianje, halali enywe mwakalushilanga inyuma nebisisilo bienyu
23|67|Nimwilola , nimuyilomalomakhwo eshilo (khu Ikurani) nimulechele
23|68|Koo!	Shibaparangakhwo amakhuwa (akayetsa nako Omurumwa Muhammad) Nohomba kabetsela akaletsela bapapa babu beyimbeli
23|69|Nohomba shibamanya Omurumwa wabu tawe khomana nishichila nibamuyingasinjia
23|70|Nohomba baboolanga mbu; “(Omurumwa uno) ni omulalu? Halali yabetsela khubwatoto, ne abaanji mubo obwatoto bwabasinya
23|71|Ne obwatoto mulondanga obwikombi bwabu, likulu nende eshialo biakhabiyile nende ebilimwo biosi, Halali khwabarerera ametsulisio kabu, halali bo nende ametsulisio kabu beretsanga ehale
23|72|Nohomba abasabanga omurungo? Halali omurungo kwa Nyasaye wuwo nikwo omulayi, ne niye Omukabi omulayi muno umalayo
23|73|Ne toto ewe obalanganga khunjila ingolofu
23|74|Ne toto balia balasuubilanga mwikulu tawe beretsanga ehale nende injila eyo
23|75|Ne kata khubabeelanga tsimbabaasi mana khubarusilia obutinyu bwabali ninabo, bakhatsililile mubukori bwabu, nibakoyanile
23|76|Ne toto khwabahelesia eshinyasio (Eshilulu) halali shibakalushila Nyasaye wabu tawe, nohomba shibehotselesia tawe
23|77|Okhula shingala khwabekulila omuliango kweshinyasio eshilulu, awo niwo Abandu bawesiakho omwoyo
23|78|Ne ye niye owabalonjela amarwi nende tsimoni nende emioyo, ne matiti muno akamukhupanga orio
23|79|Naye niye owabaswania khushialo ne ni ewuwe amulikhung’asibwa
23|80|Ye niye uhelesinjia obulamu nende okhufwisia, ne amakalukhano keshilo nende eshitere ni akeke, koo shimumanyakhwo tawe
23|81|Halali baboolanga shingala Abandu bali imbeli baboolanga
23|82|Baboolanga mbu; “Koo olwakhuliba nikhufwile mana nikhuli liloba nende ebikumba, mbu khokhulilamusibwa?”
23|83|Toto khwalakwa kano nende bapapa befu bakhale, kano nitsingano tsiakhale butswa
23|84|Boola; “Liloba nende ebilimwo biosi nibiawina toto nikali mbu mumanyile”
23|85|Balaboola mbu; “Ni bia Nyasaye” boola: “koo shimwitsulilangakhwo tawe.”
23|86|Boola ni wina Omwami Omulesi wa makulu saba nende Omwami Omulesi weshisaala eshikhongo
23|87|Balaboola mbu; “Ni bia Nyasaye” Boola; “ kho koo shimuritsanga tawe?”
23|88|Boola; “ni wina womumukhono kukwe bulimwo obwami bwa buli eshindu naye niye ulindanga, nesishilindungwa eshia alenyele tawe, toto nimumanyile (mumbolelekhwo)
23|89|Balaboola mbu: “obunyali obo nibwa Nyasaye,” khoboola mbu; “Kho mukatibungwa murie
23|90|Khubarerere obwatoto halali toto abo ni ababeyi
23|91|Nyasaye abula Omwana yesiyesi , nohomba abulao Nyasaye wundi halala ninaye tawe. Kabetsanga kario buli Nyasaye yakhabukule eshiayaloonga ne abandi mubo bakhashilile abandi, toto Nyasaye ali ehale nende okhufumia khwabamufuminjia okho
23|92|Omumanyi wakefisile nende akali habulafu, ne ali hekulu muno, khukabalia bamutsokasinjia halala ninaye
23|93|Boola; “Nyasaye wanje ni unzechesia eshinyasio eshiabalakungwa
23|94|Nyasaye wanje Omulesi olasaasia halala nende Abandu ababii abo tawe
23|95|Netoto efwe okhukhwechesia akakhwalaka khuli abamanyala
23|96|Ikalila amabii khukhukhola amalayi efwe khumanyile muno akababoolanga
23|97|Ne boola mbu; “Nyasaye wanje Omulesi ndilinda khwiwe okhurulana nende eshibeyibeyi shia Mashetani.”
23|98|Ne ndiliinda khwiwe Nyasaye wanje Omulesi kalasitakhwo tawe
23|99|Okhuula Olwa lifwa liulila mulala wabu aboola mbu; “Nyasaye wanje ngalusia khushialo.”
23|100|Ndakhaba endio ndakhola amalayi	kandalekha(Abamalaika balimukalusia mbu) Shikari kario tawe, ni likhuwa butswa lialomalomanga ye mwene, ne imbeli wabu khuli nende obulamu bwemakombe okhula inyanga yokhulamusibwa
23|101|Olwa olwika lulikhupwa owo olwikho shilulibaho inyanga eyo tawe, ne shibalireebana tawe
23|102|Kho balia abamalayi kabu kaliba amasiro abo nibo balibura
23|103|Ne balia abamalayi kabu kaliba amangu, abo betibia abeene, ne baliikhala mumulilo tsinyanga tsiosi
23|104|Omulilo kulinyibulula obweni bwabu, nabo baliyenyelamwo ameno khukhunyakhana
23|105|Koo! Tsinyali tsianje shimwasomelungwa	nanyu nimutsiyingasia
23|106|Baliboola mbu; “Nyasaye wefu Omulesi, obubii bwefu bwakhuyinga muno, mana nikhuba Abandu abakori
23|107|Nyasaye wefu Omulesi khurusie mumulilo kuno,(okhukalusie khushialo khukhole amalayi,) nenikhukalulishila khandi khulaba ababii
23|108|Aliboola mbu; “Nyiremwo tsi!! Nemulalomialomia tawe.”
23|109|Toto omukanda kwaliwo kwabasumba banje, kwaboolanga mbu; “Nyasaye wefu khusuubile, kho khuleshele ebionono biefu, ne okhubeele tsimbabaasi nawe newe owetsimbabaasi okhushila boosi.”
23|110|Mana nimubakholela omachayo, mana okhula shinga babakoyania okhunzitsulila, nemwabatsekhanga
23|111|Toto esie abarunjile inyanga yino khulwa okhwifwila khwabu, abo nibo abalibura
23|112|Aliboola mbu; “Mwekhala ebise biyela birie khushialo, khukhubala khwemika?”
23|113|Baliboola mbu; “khwekhalamwo inyanga ndala nohomba ebise muyinyanga, kho reba balia ababalanga
23|114|Aliboola mbu; “Enywe shimwekhalamwo halali ebise bititi butswa, mumanyakhwo!.”
23|115|Koo! Muparanga mbu khwabaloonga eshikhaya butswa, ne mbu enywe shimulikalusibwa khwifwe tawe
23|116|Niwoluyali Nyasaye Omwami watoto, abulaho ulaamungwa khubwatoto halali Ye, Nyasaye weshisaala shioluyali
23|117|Ne ulia ulaamanga halala nende Nyasaye, nyasaye wundi, ye abula eshifune okhukhola ario, ne toto isabu yiyie ili khu Nyasaye wuwe Omulesi. netoto abakhayi shibalibura tawe
23|118|Ne boola mbu; “Nyasaye wanje! Leshela ne obeele tsimbabaasi, newe toto Omulayi wababeeli betsimbabaasi
24|1|(Ino) ni Isura eyakhweshia. Nenikhulachilamwo (amakhuwa amanji). Nikhwishiamwo tsinyaali tsinoosinjia , mwakhaba murio mwanyoola okhwitsulila
24|2|Omuyeyi omukhasi nende Omuyeyi omusatsa, mubakhupe buli mulala wabu emisharuti imia. ne mulabalolela eshisa tawe, Khukhubusia lilako lia Nyasaye lino nimuba toto mwasuubila Nyasaye nende inyanga yeyindukho, ne balole eshinyasio shiabu esho omukanda mubasuubili
24|3|Omusatsa omuyeyi (omutseke) shatilananga halali nende Omukhasi omuyeyi(omutseke), nohomba omukhasi omutsokaasi, ne omukhasi omuyeyi shatilananga ninaye tawe halali omusatsa omuyeyi, nohomba omutsokakaasi, ne ako kakaanibwa khubasuubili
24|4|Ne balia bachishilanga abakhasi abatswenufu (mbu bayeyele) mana bakhaye okhureera abaloli bane, mubakhuye emisharuti amakhumi munane, ne obuloli bwabu bulafuchililwa tawe, ne abo nibo aboononi
24|5|Halali balia abasaba eshileshelo inyuma wa ako, mana nibakhola ebikhole ebilayi. Toto Nyasaye ni omunji wobulesheli omunji wetsimbabaasi
24|6|Nebalia abachishilanga abakhasi babu ne nibabula abaloli halali bo abeene, kho awo obuloli bwamulala wabu bulaba okhurusia obuloli mara khane, khukhwitsuba khu Nyasaye, mbu toto ye ali mubaboolanga obwatieli
24|7|Ne olwa kharano yetsube mbu eshilaamo shia Nyasaye shibe khuye nikali mbu ali mubabeyi
24|8|Ne (omukhasi) eshinyasio shilamurulakhwo khulwa okhurusia obuloli mara khane khulwa okhwitsuba khu Nyasaye mbu (omusatsa uno) ali mubalia baboolanga obubeyi
24|9|Ne olwa kharano (yetsube) aboole mbu liruma lia Nyasaye libe khuye (omusatsa wuwe) nali mubalia ababoolanga obwatieli
24|10|Ne bukhayanga okhuba obulayi bwa Nyasaye khwinywe nende tsimbabaasi tsitsie, ne toto Nyasaye ni omuchami Owobulesheli Owamachesi muno
24|11|Toto balia betsa nende obubeyi abo ni omukanda halala ninanyu, ne mulapara mbu ni obubii khwinywe tawe halali ni obulayi khwinywe. Buli mulala wabu alanyoola akayakhola khumabii ako. Ne ulia wetiukha ebuleka ikhongo mubo, alinyoola eshinyasio eshikhongo
24|12|Sichila shina olwamwawulila amakhuwa kano abasatsa nende abakhasi abasuubili nibalapara mumioyo chiabu amalayi tawe, mana baboole mbu; “Buno ni obuchiishi buli habulafu”
24|13|Shichila shina nibalareera abaloli bane? Ne olwabakhaywa okhureera abaloli bane, kho abo imbeli wa Nyasaye nibo ababeyi
24|14|Ne bukhayanga okhuba obulayi bwa Nyasaye khwinywe nende tsimbabaasi tsitsie khushialo nende mwikulu, toto eshinyasio eshikhongo shiakhabanyoolele shichila khukalia akamwiyinjisiemwo
24|15|Olwa mwabukula (obubeyi obo) nende tsinimi tsienyu mana nimuboola nende eminwa chienyu, akamulamanyile, ne mwapara mbu nilikhuwa lititi khane nilili imbeli wa Nyasaye likhongo
24|16|Ne olwa mwawulila mbushina nimulaboola mbu : “ shikhukhoyekhane okhuboola kano tawe, oluyali ni olulwo, buno ni obuchishi obukhongo”
24|17|Nyasaye abachelela mbu mulatemakhwo khandi okhukhola shinga kano tawe, toto nimuba mbu muli Abasuubili
24|18|Ne Nyasaye abenoosilinjia tsinyaali (tsitsie) ne Nyasaye niye Omumanyi Owamachesi muno
24|19|Toto balia abachamanga mbu obubii busaalane khubalia basuubila , balinyoola eshinyasio shiokhuumisia khushialo nende mwikulu . Ne Nyasaye niye umanyile muno ne enywe shimumanyile tawe
24|20|Ne bukhayanga okhuba obulayi bwa Nyasaye khwinywe nende tsimbabaasi tsitsie (obutobela bwakharulilewo obukhongo,) ne toto Nyasaye ni Omwihotselesi Owetsimbabaasi muno
24|21|Enywe Abasuubili mulaloonda amaseenelo ka Shetani tawe, ne ulia uloonda amaseenelo kashetani , toto ye alomesinjia eshifwabi nende amabii, ne bukhayanga okhuba obulayi bwa Nyasaye nende tsimbabaasi tsitsie khwinye , shiyakhatswenulekhwo mwinywe kata mulala tawe, Halali Nyasaye atswenulanga owayenya ne Nyasaye ni omuwulili omumanyi muno
24|22|Ne baletsuba balia abebikhole ebilayi nende balia bali nende obunyali mwinywe okhukhaya okhukhoonya Abekho babu 24. nende Abamanani nende balia bawuya bali khunjila ya Nyasaye, ne baleshele ne bebilile, shimwachamakhwo Nyasaye okhubaleshela tawe? Ne Nyasaye ni Wobulesheli muno Owetsimbabaasi
24|23|Toto balia bachishilanga Abakhasi Abatswenufu abakorerwe (amabii) Abaisilamu,bali nende eshitsubo khushialo nende mwikulu, ne bali nende eshinyasio eshikhongo
24|24|Inyanga yetsinimi tsiabu nende emikhono chiabu nende ibeleenje biabu bilibarusilia obuloli khukalia akabakholanga
24|25|Inyanga eyo Nyasaye alibarunga habwene omurungo kwabu kwatoto, ne balimanya mbu toto Nyasaye niye owa obwatoto buli habulafu
24|26|Abakhasi ababii nibabasatsa ababii, ne Abasatsa ababii nibabakhasi ababii. Ne Abakhasi abalayi nibabasatsa Abalayi, ne Abasatsa abalayi ni babakhasi abalayi, abo bali ehale nende kabasungungwakhwo, abo balinyoola eshileshelo nende omukabo omulayi
24|27|Enywe Abasuubili mulenjila mutsinzu tsilali etsienyu tawe okhuula musabe omunwa kwokhwinjilamwo, ne mubarusilie amashesio abalimwo. Obo ni obulayi khwinywe mwakhaba murio mwetsulila
24|28|Ne nimulanyoolamwo Omundu tawe, mulenjilemwo tawe okhula muchamilwe, ne nimuboolelwa mbu “ kalushe” mukalushe, obo ni obutwenufu khwinywe. Ne Nyasaye amanyile muno akamukholanga
24|29|Shinobubii khwinywe okhwinjila mutsinzu tsilamenyungwamwo tawe (shinga tsihoteli nende amaluka) etsilimwo obukhoonyi bwenyu , ne Nyasaye amanyile akamuretsanga habulafu nende akamufisanga
24|30|Boolela abasuubili abasatsa mbu beenamie tsimoni tsiabu , ne baliinde ebiekenyi biabu, obo ni obutswenufu khubo, toto Nyasaye amanyile koosi akabakholanga
24|31|Ne boolela Abasuubili abakhasi benamie tsimoni tsiabu, ne baliinde ebiekenyi biabu, ne balalolesia emibili chiabu halali bilia ebilolekhanga (obweni nende ebikalamo nende ebisisilo biebilenje) ne babusie ebitambaya biabu okhula khubilifu biabu, ne balalolesia oburone bwabu halali khuBasatsa babu, nohomba Basamwana, nohomba Samwana Abasatsa babu, nohomba Abana babu, nohomba Abana babasatsa babu, nohomba Abasiani babu, nohomba Abanabo musiani wabu, nohomba Abana bomukhana wabu, nohomba abakhasi bashiabwe, nohomba balia bemikhono chiabu emisatsa chiatila, nohomba Abasatsa abakhulundu ababula obwikombi nohomba Abana bashili okhumanya amakhuwa keshiekenyi shiabakhasi . Nebalatuya ebilenje biabu hasi mbu khobimanyikhane ebiabafisile muburone bwabu. Ne musabe eshileshelo mwesi khu Nyasaye enywe Abasuubili mwakhaba murio mwanyoola okhubura
24|32|Mubashe abakhasi bafwilwa mwinywe, nende abalayi mubarumwa benyu, nende Abarumwa abeshikhasi benyu, ne nibali abatakha Nyasaye alabayindiasia khubulayi bubwe, ne Nyasaye ni omuyinda omumanyi muno
24|33|Ne beyikalile nende eshifwabi balia abalanyoola shiokhuteshila okhula shingala Nyasaye alabayindiasia khubulayi bubwe, nebalia benyanga okhuhandichilwa khubalia abemikhono chienyu chieshisatsa mubahandichile nimulola obulayi mubo, ne mubahelesie khumwandu kwa Nyasaye okwayabahelesia ne mulayiika Abarumwa benyu okhukhola amakhuwa kobuyeyi, nibenya okhutong’a abatwenufu khulwa okhukhaba obulamu bwokhushialo ne ulia witsa okhubayiika awo Nyasaye imbeli wokhunichilisibwa khwabu okho ni omuunji wobulesheli omuunji wetsimbabaasi
24|34|Ne toto khwabeshilia tsinyaali tsiobwang’ang’u nende amachelasio khumakhuwa kabalia babura imbeli wenyu, nende amachelo khubalia abaria Nyasaye
24|35|Nyasaye ni obulafu bwomwikulu nende khushialo, obulafu bubwe buli shinga eshichibi (shirebungwa mukari washio itaa.) shilikhwo itaa ili muchumuni, ichumuni ilishinga ing’ining’ini imesanga yashibungwa khumusaala kwetsikhabi kwa zaitun, okulali kwebukwe nohomba kwa mumbo, amafura kakwo kakhaaba okhung’enang’ena nekata omulilo nikushili okhukatiila. Obulafu hekulu wobulafu, Nyasaye alunjisinjia khubulafu bubwe owayenya ne Nyasaye okhupilanga amachelasio khubandu ne Nyasaye ni Omumanyi wabuli eshindu
24|36|Mutsinzu etsia Nyasaye yalomesia tsihebwe oluyali netsirumbulwemwo elira lilie bamwitsoomiemwo itsuli nende ingoloobe
24|37|Abasaatsa balia abeyinganga nohomba okhukusia shikhubatokasinjia okhwitsulila Nyasaye tawe nende okhulumilila okhulaama (iswala). Nende okhurusia eshihanwa (izakaa) baritsanga inyanga yemioyo chilikalukhana nende tsimoni
24|38|Kho Nyasaye wabu anyoole okhubarunga amalayi khukalia akabakhola nende okhubametela khubulayi bubwe ne Nyasaye akabilanga owayenya okhubura eshichelo
24|39|Ne balia bakhaya ebikhole biabu bilishinga amaweruweru, mushialo shiolumila , owobuloo aparambu ni amatsi, nakatsiila shalola shiosishiosi tawe ne balinyoola Nyasaye awo abarunje omurungo kwabu kwa habwene, ne Nyasaye ni Omwangu wokhubala
24|40|Nohomba shinga eshiilima munyanza ya amaatsi amanji akafunikhungwa nende amarunda hekulu wamarunda, ne hekulu khuliwo nende amaleesi eshiilima hekulu weshiilima, narusia omukhono kukwe aba ahambi okhukhaya okhukulola, ne owa Nyasaye alahelesia obulafu shabeetsanga nobulafu tawe
24|41|Koo shololangakhwo mbu bitsoominjia Nyasaye ebili mwikulu nende khushialo nende amayoni olwakafimbulanga tsimbaya tsiako buli bioosi biamanya isaala yiyie, nende injila yokhumwitsoomeliamwo. Ne Nyasaye ni Omumanyi muno khukabakholanga
24|42|Ne ni obwa Nyasaye obwami bwomwikulu nende khushialo ne ewa Nyasaye ni amakalushilo kaboosi
24|43|Koo! Shololangakhwo mbu Nyasaye ayilaanga amaleesi mana akaretsanga halala, mana akakhole libunjikho? Mana olalola ifula nirula hakari wako , naye yeshinjia okhurula hekulu khutsingulu etsia maleesi ifula yamachina mana atililakho owayenya ne eyile ehale khu owayenya okhumiesukha khwelikulu khukhaaba okhuwofusia tsimoni
24|44|Nyasaye akalukhaninjia eshilo nende eshitere toto mu ako khulimwo nende eshimanyisio khubandu abamachesi
24|45|Ne Nyasaye yaloonga buli isolo okhurulana nende amatsi, etsindi tsiatsio tsichendelanga inda yatsio, ne etsindi tsichendelanga amakulu kabili, ne etsindi natsio tsichendelanga amakulu kane, Nyasaye aloonganga shiayenya toto Nyasaye ni Omunyali wabuli eshindu
24|46|Toto khweshia tsinyaali etsinoosinjia ne Nyasaye alunjisinjia owayenya khunjila ingololofu
24|47|Ne baboolanga mbu: “ khusuubile Nyasaye nende Omurumwa, ne khuwulile” 24. mana abandi mubo imbeli wakano bakakhayanga, ne abo shibali basuubila tawe
24|48|Ne nibalangwa khu Nyasaye nende Omurumwa wuwe kho ababusilie hakari wabu, abandi mubo bakhayanga ako
24|49|Ne nibali mbu nibo bali khubwatoto , bamwitsilanga lwangu nibehotselesiye
24|50|Koo bali nende obulwale mumioyo chiabu , nohomba bali nende tsinganakani nohomba baritsanga mbu Nyasaye nende Omurumwa wuwe balabakholela obubii! Halali abo nibo Ababii
24|51|Likhuwa eliabasuubili olwa balangwa khu Nyasaye nende Omurumwa wuwe kho ababusilie hakari wabu, halali baboole mbu: “khuwulile ne khuchamile.” Ne abo nibo abalibura
24|52|Ne balia bawulila Nyasaye nende Omurumwa wuwe mana nibelesia oluyali Nyasaye nende okhumuria , abo nibo bokhubura
24|53|Ne betsubanga khulira lia Nyasaye, okhwitsuba khwabu okhukhongo mbu nobalomesia (okhurula okhutsia liyie) toto bo balarula. Boola mbu : “ muletsuba tawe, okhuwulila khwenyu khwamanyikhana. Toto Nyasaye amanyile muno akamukholanga.”
24|54|Boola mbu: “wulile Nyasaye ne muwulile Omurumwa, ne nimukhaya , kho kali khuye ako kayetuukha, ne kali khwimywe akamwatuukhwa. Ne nimumuwulila mulalunjikha. Ne shibulaho eshindi khumurumwa halali okhusia okhwahabulafu
24|55|Nyasaye yalaka balia basubila mwinywe mana nibakhola ebikhole ebilayi , mbu alabakhola okhuba abalenji be khushialo, shingala yakhola balia abaliho imbeli wabu. Netoto alabatinyisilia idini yabu aya yabachamila, ne alabakalukhanilia omulembe okhurula khubuyendi bwabu. Bamulamenje nibalamutsokasiakhwo nende shiosi shiosi tawe. Ne balia balakhaya, imbeli wa ako, abo nibo bafunakanga amalako kefu
24|56|Ne mulumilile okhulaama (iswala) nende okhuyinia eshihanwa (izaka) ne muwulile Omurumwa mwakhaba murio mwahebwa tsimbabaasi
24|57|Mlapara mbu balia bakhaya balashila Nyasaye khushialo tawe. Eshimenyo shiabu ni mumulilo, toto ni amakalushilo amabii muno
24|58|Enywe abasuubila, balia abemikhono chienyu emilunji chiatila nende balia bashili okhukubuya mwinywe bakhupe hodi amakhabi kataru; inyuma weyiswala yomumabwibwi,(alfajr) nende ebise biamurusinjia tsingubo tsienyu eshitere, nende imbeli we iswala yeshiloo (ya isha). Bino ni ebise bitaru bwobwiyangu khwinywe. Shinobubii khwinywe nohomba khubo ebise bilali ebo okhwinjila mubikoro biabu nimulakhupa hodi tawe. Mubotokhananga mwo abeene khubeene. Endio nilwa Nyasaye abeenosilia tsinyaali tsitsie, ne Nyasaye ni Omumanyi muno Owamachesi
24|59|Ne Abana nibakhamala okhukubuya bakhupe hodi, shingala balia abali imbeli wabu bakhupanga. Ne endio nilwa Nyasaye abenoosilinjia tsinyaali tsitsie ne Nyasaye ni Omumanyi muno Owamachesi po
24|60|Ne Abakhasi abashiele balia babula omwoyo kwokhutekha awo shinobubii khubo tawe okhututuyia tsingubo tsiabu, halali balechesia oburone bwabu tawe, ne nibeyikalila bakhaya okhututuyia nibo obulayi khubo. Ne Nyasaye ni omuwulili muno omumanyi muno
24|61|Shini obubii khumuwofu nohomba shini obubii khumulema nohomba shini obubii khumulwale nohomba shini obubii khwinywe, nimulia mutsinzu tsienyu nohomba mutsinzu tsiabasenywe nohomba 24. mutsinzu tsiabasiani benyu, nohomba mutsinzu tsiabakhana benyu, nohomba mutsinzu tsiabasiani babu papa wenyu, nohomba mutsinzu tsiabasenje benyu, nohomba mutsinzu tsia bakhotsa benyu, nohomba mutsinzu tsiabakhana babu mama wenyu, nohomba balia abamwatila tsifunguo tsiabu, nohomba abetsa benyu. Shini obubii khwinywe okhulia halala nohomba shiamulala shiamulala tawe. Ne nimwinjila mutsinzu mushesie abalimwo, ni obusangali okhurula khu Nyasaye bwetsikhabi nende amalayi. Endio nilwa Nyasaye ebeenoosilinjia tsinyaali tsitsie mwakhaba murio mwanyoola okhumanya
24|62|Abasalamu batoto nibalia abasuubila Nyasaye nende Omurumwa wuwe, ne olwa baba ninaye khulikhuwa litiila boosi shibarulanga butswa tawe okhuula bamusabe obwiyangu. Toto balia bakhusabanga obwiyangu abo nibo basuubilanga khu Nyasaye nende Omurumwa wuwe. Ne olwabalakhusaba obwiyangu khulwa emilimo chindi chiabu, ochamile owawenya mubo, Ne obasabile obulesheli khu Nyasaye. Toto Nyasaye ni Omunji wobulesheli Omunji wetsimbabaasi
24|63|Mulakhola omulango kwomurumwa shinga omulango kwenyu abeene khu beene tawe. Toto Nyasaye amanyile balia barulanga mukhwiyiba mwinywe nibefisafisa. Kho (babe bukheke) berecheshele	balia bakhayanga amalomesio kaye, amasila kaletsa okhubanyoola nohomba shiboolele eshinyasio shiwumisinjia
24|64|Koo wulile! Ni bia Nyasaye ebili mwikulu nende khushialo, toto ye amanyile kamuli nako, ne inyanga yabalikalusibwa ewuwe alibaboolela akabakholanga, ne Nyasaye ni Omumanyi wabuli eshindu
25|1|Niwoluyali ulia oweshia obwawukhasi khumusumba wuwe, mbu abe Omwikanyilisi khubandu boosi
25|2|Ulia wobwami bwomwikulu nende khushialo nobubwe, neshiyebula Omwana nohomba abula Omusanji khubwami bubwe, ne niwaloonga buli eshindu ne nashirereraho eshichelo
25|3|Ne batila Abanyasaye bandi habundu wa Nyasaye abalanyala okhuloonga shiosishiosi tawe, halali nibo baloongwa, ne babula obunyali khubo abeene bwokhukhola shiosi shiosi, eshibii nohomba eshilayi, nebabula obunyali khulifwa nohomba obulamu nohomba okhulamusia
25|4|Ne balia abakhaya nibaboola mbu: “kano shini eshindu tawe halali ni obuchishi butswa bwayachikha ne Abandu bandi bamukhonyanga’’ toto (abakhayi) abo betsele nobubii nende obubeyi
25|5|Ne nibaboola mbu: “tsino nitsingano tsiabakhale etsiayahandichilwa etsia asomelungwa eshilo neshitere.”
25|6|Boola mbu: “yeshia kano ulia Owamanya ekefisa mwikulu nende mushialo toto ye ni Omunji wobulesheli Owobukoosia.”
25|7|Ne baboola mbu: “ ni Omurumwa shina uno owulitsanga ebilibwa, ne atsitsanga khushiiro, shichila shina nibalamwishilia Malaika abe halala ninaye mubekanyili si?”
25|8|Nohomba naleshilibwa libishilo liomwandu nohomba yaba nende omukunda okwaliamwo. ne Abamabii nibaboola mbu enywe shimulondanga tawe halali Omundu walokwa
25|9|Henga shingala bakhuchelasinjia mana nibakora kho shibakhanyala okhutila injila tawe
25|10|Niwoluyali ulia niyenya alakhukholela obulayi okhushila ako, emikunda chiburangamwo	emialo,	mana okhuhelesie tsinzu etsia obwami
25|11|Nabo bayingananga indukho, ne khwarecheshela abayingana khu indukho omulilo omululu
25|12|Olwa balikulola nibashili ehale , baliwulila liruma liakwo nende okhusaala khwakwo
25|13|Ne olwa balisukunwamwo habundu andiyifu, nibaboyelwe , awo balisaba lifwa
25|14|Khulibaboolela mbu- “mulasaba nyanga yino lifwa lilala tawe halali musabe okhufwa amakhabi amanji.”
25|15|Boola mbu: “koo kano ni obulayi nohomba mwikulu lietsinyanga tsiosi ewabalakwa balia abaria Nyasaye, ibe khubo omurungo nende amakalushilo?”
25|16|Balinyoolamwo akabenya , balikhalamwo tsinyanga tsiosi. Ino ni indakano ya Nyasaye wuwo Omulesi, eyisabungwa
25|17|Ne inyanga yalikhung’asia abakhayi abo, halala nende ababaalamanga abalali Nyasaye tawe, Nyasaye aliboola mbu: “ koo enywe mwakosia Abandu banje bano nohomba bo nibo bakora injila?”
25|18|Baliboola mbu: ‘‘oluyali ni olulwo Nyasaye, shikhwali nikhukhoyeshele okhubakhola abakhoonyi habundu wuwo tawe, halali ewe newe wabara mubwokholo abakhayi abo, nende basabwe mana nibebilila ametsulisio koko ne nibaba Abandu batiba.”
25|19|Mana toto Abanyasaye benyu abo babayingasiyie, khukalia akamwaboola, ne shimulirusiakho eshinyasio tawe nohomba okhunyoola obukhonyi tawe, ne ulia ulakhola amabii mwinywe khulamutisia eshinyasio eshikhongo
25|20|Ne shikhwaruma imbeli wuwo abarumwa halali balitsanga eshiakhulia nebatsitsanga khushiro, ne khwakholela abandi mwinywe babe amatemo khubandi, kookhomwitsaokhwisumilisia, ne Nyasaye wuwo Omulesi alolanga
25|21|Ne balia abalasuubilanga okhubukanana ninafu mbu baboola mbu: “ shichila shina nibalakhwishilia Malaika nohomba khulole Nyasaye wefu,” toto bo belola emioyo chiabu okhuba abakhongo, mana nibaloba okhuloba okhukhongo
25|22|Iyanga yabalilola Abamalaika, Aboononi shibaliba nende obusangafu inyanga eyo tawe, nebaliboola mbu; “khure ehale nende eshinyasio shiakhulenjelekhwo shino.”
25|23|Ne khulirera koosi kalia akabakhola mubikhole mana khulikakhola shinga olufu lutumukhanga
25|24|Abandu bwomwikulu inyanga eyo baliba mushimenyo eshilayi nende habundu halayi
25|25|Ne inyanga yelikulu liliatikha, mana lirere amaleesi amanji, ne Abamalaika balishibwa mubunji
25|26|Obwami bwatoto inyanga eyo buliba 25. obwa Omunji wetsimbabaasi, ne iliba inyanga indinyu khubakhayi
25|27|Ne inyanga eyo omwononi aliluma amakhono kaye naboola mbu; “Manyanga endila injila halala nende Omurumwa.”
25|28|“Abayiee! Emanyanga ekhaya okhukhola lebe okhuba omwitsa wanje.”
25|29|“ Toto ye yangosia ndalekha okhuloonda amebaalo nikamalile okhunzulila” ne toto shetani asukunanga Omundu
25|30|Ne Omurumwa yaboolanga mbu; “Ewe Nyasaye wanje, toto Abandu banje bakhola Ikurani ino okhuba eshindu shialekhwa.”
25|31|Ni endisa nilwa khwakholela buli Omurumwa omusuku okhurula mubandu ababii. Ne Nyasaye wuwo ayela okhuba Omulunjisia nende Omukhoonyi
25|32|Ne Abakhayi nibaboola mbu; “shichila shina nakhaya ekhwishilibwa Ikurani yoosi lulala butswa.” Ni endio kho khunyoole okhutinyisia omwoyo kukwo, ne khwayihelasia obulayi
25|33|Ne shibalakhurerera okhuchelasia khwosi khwosi tawe halali khwitsa okhwishilia	obwatoto	nende okhukhurerera obukalukhasi obulayi
25|34|Balia balikhung’asibwa mafumama nibayilwa mumulilo, abo baliba habundu habii nende abakora muno injila
25|35|Netoto khwahelesia Musa eshitabu, ne nikhumuwa halala ninaye Omusiani wabu Haruni okhuba omukhoonyi wuwe
25|36|Nikhubaboolela mbu; “Tsie khubandu abayingasia ebimanyisio biefu. Mana nikhubasishia okhusishia khwene.”
25|37|Ne Abandu ba Nuhu, olwa bayingasia Abarumwa khwabasishia mumatsi, nikhubakhola okhuba eshimanyisio khubandu, ne khwarecheshela abonooni eshinyasio eshilulu
25|38|Nende A’d nende Thamud nende Abandu ba Ra’s (bolukoba) nende tsinzibulo tsindi tsinyinji etsiali hakari wabu
25|39|Ne boosi khwamuchelasiliakhwo ne boosi khwabasishia busishia
25|40|Ne totobo boolanga khulukongo olweshilibwa ifula imbii mana kho koo, shibalikhwo nibalulolanga tawe, halali bo shibasuubilanga okhulamusibwa tawe
25|41|Ne nibakhulola bakhukholelanga omubayo, “koo, uno niye owa Nyasaye yaruma?”
25|42|Toto ye yali ahambi okhukosia nende Abanyasaye befu, khukhayanga okhwisumilisia khubo. Ahambi hano betsa okhumanya nibalola eshimanyisio, ni wina owakora muno njila
25|43|Koo walolakhwo ulia wakhola obwikombi bubwe okhuba Nyasaye wuwe? Kho koo ewe wakhaba omulindi wuwe
25|44|Nohomba koo, oparanga mbu, abanji mubo bawulilanga nohomba bamanyanga? Abo bali shinga tsisolo, halali bo bakora muno injila
25|45|Koo shiwalolakhwo Nyasaye wuwo shingala yasalaasia eshiinikha? Ne	yenyanga	yakhashikholele okhwihotselesia halala, mana nikhukhola eliuba okhuba omwimilisi washio
25|46|Mana khushikhweselanga ewefu kalaha kalaha
25|47|Naye niye owabakholela eshilo okhuba ingubo ne tsindoolo okhuba shinga okhufwa ne nakhola eshitere okhuba shinga okhulamusibwa
25|48|Naye niye urumanga omuyeka okhuba amacheni amalayi tsimbabaasi tsitsie nitsishili okhuula. Ne khwishinjia okhurula mwikulu amatsi amalafu
25|49|Kho khulamusilie khuko eshialo shiafwa ne khunywesiekho khubilia abiakhwalonga, tsiosolo nende Abandu abanji
25|50|Ne	toto	khubwatoto khukabilanga(ifula ino) hakari wabu kho banyoole okhwitsulila, halali Abandu abanji bakhayilanga mubukhayi butswa
25|51|Ne khwenyanga khwakhayilile buli mulukongo Omwikanyilisi
25|52|Kho olawulila abakhayi tawe, ne oshilane ninabo khuyo (Ikuruani) okhushilana okhukhongo
25|53|Naye niye ungasinjia tsinyanza tsibili, ino niyamatsi amatorotoro, karusinjia obuloo, ne eyindi ino niya ichumbi, indulu ne narao eshikalilo hakari wako, eshikalilanga (okhusasania)
25|54|Niye owaloonga omundu okhurula khumatsi mana nakhukholela olwikho, (lwa matsayi) nende olwokhuteshania. Ne Nyasaye wuwo niwobunyali
25|55|Ne balaamanga abilali Nyasaye- ebilabakhoonya nohomba okhubakhola shiosi shiosi tawe, ne omukhayi niwokhutsia ebuleka khu Nyasaye wuwe
25|56|Ne efwe shikhwakhuruma halali mbu obe urera amacheni amalayi nende omwikanyilisi
25|57|Boola; “esie shebasabanga omurungo kwosi kwosi khukano tawe, halali ulia wenya okhutila injila itsia khu Nyasaye wuwe
25|58|Ne wisiche ulia wetsinyanga tsiosi ulafwitsanga, ne omwitsomie khutsifuma tsitsie tsindayi. Naye ayela muno okhumanya tsimbi tsiabasumba bebe
25|59|Ulia owaloonga likulu nende eshialo nende ebili hakari wabio, khutsinyanga tsisasaba, mana naleeng’ana khushisaala shishie. Nyasaye wetsimbabaasi, reba amakhuwa keke khubamumanya
25|60|Ne nibaboolelwa mbu; “Mwinamile Owetsimbabaasi” baboolanga mbu; “Ni wina Owetsimbabaasi? Koo, khwinamile ulia wokhulomesinjia ewe butswa?” Ne kabametelanga eshisinyo
25|61|Niwoluyali ulia wara tsing’ining’ini mwikulu, mana naramwo eliuba nende omwesi kumesanga
25|62|Naye niye wakhola eshilo nende eshitere ukhuloondana, khu ulia wenya okhwitsulila nohomba niyenya okhupa orio
25|63|Ne Abasumba ba Nyasaye, abachendanga khushialo mubwihotselefu. Ne Abasilu	nibaboola ninabo babakalusinjia mbu: “omulembe”
25|64|Nende balia abamalanga ebise biabu eshilo khulwa Nyasaye wabu, khukhusikama nende okhwema
25|65|Nende balia baboolanga mbu; “Nyasaye wefu! Khurusilieho eshinyasio shia Jahanam, toto eshinyasio shiayo nishilibaho butswa
25|66|Toto eyo (Jahanam) ni habundu abii okhwikhala
25|67|Nende balia olwabekhonyela shibekhonyelanga nende isasia tawe, ne shibakholanga obwimani tawe, halali babetsanga hakari wa ako
25|68|Nende balia abalalamanga halala nende Nyasaye wundi tawe, ne shiberanga Omundu wa Nyasaye yakana okhwirwa halali khubwatoto, ne shibakholanga obuyeyi tawe, ne ulia ukhola ario alonyoola tsimbii
25|69|Alametelwa eshinyasio inyanga yeyindukho ne alekhalamwo tsinyanga tsiosi natutuye
25|70|halali ulia witsa okhusaba eshileshelo, mana asuubile mana akhole abikhole ebilayi, abo Nyasaye alabakalukhanilia tsimbii tsiabu okhuba amalayi, ne Nyasaye ni omunji wabulesheli wetsimbabaasi muno
25|71|Ne ulia usaba eshileshelo nende okhukhola amalayi, toto oyo asabe eshileshelo okhusaba khwatoto khu Nyasaye
25|72|Nende balia abalarusinjia obuloli bwobubeyi tawe, ne nibabura khumakhuwa kabulamwo oluchendo babura nende eshironyo(eshiribwa)
25|73|Nende balia nibetsulisibwa tsinyali tsia Nyasaye wabu shibatsikalilanga amarwi nohomba shibatsiwofulilanga tawe
25|74|Nende balia baboolanga mbu; “Nyasaye wefu! Khuhelesie mubakhasi nende Abana befu babe basangasia tsimoni, ne okhukholele okhuba ebemilisi abaritsanga Nyasaye.”
25|75|Abo nibo balirungwa tsinzu(tsio Mwikulu) khulwa okhwisumilisia, ne balinyoolamwo eshiribwa nende omulembe
25|76|Balikhalamwo tsinyanga tsiosi, amawulushilo amalayi nende habundu halayi wokhwikhala
25|77|Boola mbu; “Nyasaye wanje shiyakhabatebele tawe khukhayanga okhuba okhusaba khwenyu, ne enywe mumalile okhuyingasia, kho (eshinyasio) shilaba butswa shiokhubanyoola.”
26|1|Twaa Syn Mym
26|2|Tsino ni tsinyaali tsie shitabu shinoosinjia
26|3|Kakhaba kario weyira omwene shichila mbu shibaba Abasuubili tawe
26|4|Ne khwenyanga khwakhabeshilie okhurula hekulu amangalimwa, mana amakosi kabu kehotselesilia amangalimwa ako
26|5|Ne nibuboolela obwitsulisio obuyiakha okhurula khu munji wetsimbabaasi beretsanga ehale ninabo
26|6|Toto bo bamala okhuyingasia, kholaano ahambi hano balanyoola amacheni kakalia kabakholelanga emibayo
26|7|Koo, shibalolangakhwo liloba, ni emimela chinga chia khwamesiamwo, chia buli imbia indayi
26|8|Toto mu ako khulimwo nende ameeko, halali abanji mubo shinibokhusuubila tawe
26|9|Netoto Nyasaye wuwo, niye Owamani, Owetsimbabaasi muno
26|10|Ne olwa Nyasaye wuwo yalaanga Musa, namuboolela mbu; “Tsia khubandu balia abamabii”
26|11|Abandu ba Firauni; (ubaboolele mbu) “Koo shimuritsanga Nyasaye tawe?”
26|12|(Musa) Naboola’; mbu “Nyasaye wanje esie eritsanga baletsa okhuyingasia tawe.”
26|13|Ne eshilifu shianje shilola obuliro, ne olulimi lwanje shilurumbulanga obulayi tawe, kho yilila (Oburume buno) khu Haruni
26|14|Nabo bali nende likhobo khwisie, kho eritsanga mbu balanzira
26|15|Naboola; “Shikalikario tawe, kho mutsie nende amangalimwa kanje, toto efwe khuli halala ninanyu khuwulilanga.”
26|16|Kho mutsie khu Firauni mumuboolele mbu; “Toto efwe khuli Abarumwa ba Nyasaye webiloonje bioosi .”
26|17|Mbu olekhule halala ninafu Abana ba Isarail
26|18|Naboola mbu; “koo, shikhwakhulela ewefu noli omwana, ne niwikhala mwifwe emika cholubaka lulwo?”
26|19|Ne nokhola eshikhole shishio shilia shawakhola ne noba mubalia abalakhupanga orio tawe
26|20|(Musa) naboola mbu; “Ndakhola ako, olwandali nendi mubandu balia abakora”
26|21|“Mana nebelukha olwandali nebarire, ne Nyasaye wanje yambeele laano obwami ne yakholele okhuba Mubarumwa.”
26|22|Ne obo nibo obulayi bwawumborolanga obwawakholela, newara Abana ba Israil mubusandi
26|23|Firauni naboola mbu; “Ne ni wina oyo Nyasaye weshialo shiosi?”
26|24|(Musa) Naboola mbu; “ Nyasaye Omulesi owaloonga likulu nende eshialo nende ebili hakari wabio toto nimuli abokhukhaaba abwatoto.”
26|25|(Firauni) Naboolela balia abali nibamubotokhane mumbeka wuwe mbu: “koo! Shimuwulilanga tawe?”
26|26|(Musa) naboola mbu; “Nyasaye wenyu nende Nyasaye wa bapapa benyu abaranjilila.”
26|27|(Firauni) Naboola mbu; “Toto bwene Omurumwa wenyu owabaruma enywe ni omulalu”
26|28|(Musa) Naboola mbu; “Niye Nyasaye webukwe nende Mumbo nende ebili hakari wabio, toto enywe nimuli abamanyanga
26|29|(Firauni) naboola mbu; “Niwitsa okhusuubila Nyasaye wundi ulali esie tawe toto nditsa okhukhola obe mubaboye.”
26|30|Naboola; “Koo! Kata nekhurerera eshindu shili mubwang’angu?”
26|31|Naboola mbu; “Nakhashirerekhwo, toto noli mubandu baboolanga obwatoto.”
26|32|Mana nasukuna indambushi yiyie, mana nikalukhana inzokha ilolekha
26|33|Ne narusia omukhono kukwe, mana nikuba omulafu tswe khubakuhenga
26|34|(Firauni) naboola okhuboolela abakhongo balia abamubotokhana mbu, “Toto uno ni omulosi umanyile muno”
26|35|“Yenya okhubarusia mushialo shienyu nende obulosi bubwe, kho muboola murie?”
26|36|Nibaboola mbu; “Mwehelesie ebise ye nende omusiani wabu, ne omure mwitokho habandu abakhung’asinjia Abandu”
26|37|Balakhurerera buli omulosi omukhongo umanyile muno
26|38|Mana nibakhung’asia Abalosi khubise nende inyanga imanyikhane
26|39|Ne Abandu nibaboolelwa mbu “Mumalile okhukhung’ana?”
26|40|“Khwakhaba khurio khwaloonda kabalosi nikali mbu nibo balashila”
26|41|Kho mana Abalosi shingala boola, nibaboolela Firauni mbu; Koo, khulanyoola omurungo nikaba mbu nefwe khushila?”
26|42|Naboola mbu; “eeh, ne khandi mwitsa okhuba mubalia abenjisibwa.”
26|43|Musa nababoolela mbu; “sukune ebiamwenya okhusukuna”
26|44|Nibasukuna emikoye chiabu nende tsindabushi tsiabu, nenibaboola mbu; “khumaani ka Firauni efwesa toto nefwe khulashila”
26|45|Mana Musa nasukuna indabushi yiyie, mana niimilaa bioosi biabachikhanga
26|46|Awo abalosi nibakalukhana nibenama nibasujuda
26|47|Nibaboola mbu; “khusuubile Nyasaye webiloonje bioosi
26|48|Nyasaye wa Musa nende Haruni.”
26|49|(Firauni) naboola mbu; “Mumusuubile neshili okhubasubula, toto ye niye Omukhongo wenyu owabechesia obulosi. Kho mwitsa okhulola, Nditsa toto okhuteta emikhono chienyu nende ebilenje bienyu buchikha, ne nditsa okhubabamba mwesi”
26|50|Nibaboola mbu; “obubii bubulaho, toto efwe khwitsa okhukalukha khu Nyasaye wefu”
26|51|“Toto efwe khusuubile mbu Nyasaye wefu alakhuleshela tsimbi tsiefu, shichila efwe khubeele bokhuranjilila okhusuubila”
26|52|Ne nikhufimbulila Musa mbu: “ rula nende Abandu banje ebise bieshilo, toto enywe mwitsa okhulondwakho.”
26|53|Mana Firauni naruma abakhung’asinjia Abandu mwitokho
26|54|“Toto bano ni omukanda omutiti”
26|55|“Nabo toto bakhusinyisinjia”
26|56|“Nafu khuli abanji ne khubaritsanga”
26|57|Mana nikhubarusia mumikunda nende tsisebele
26|58|Nende amabishilo nende habundu andayi
26|59|Ne endio, mana nikhuchelamia Abana ba Israil
26|60|Mana olwa eliuba liarula nibabalondakhwo
26|61|Ne olwa emikanda chibili chialolana, Abandu ba Musa nibaboola mbu; “toto efwe khutilwa”
26|62|(Musa) Naboola mbu; “Shikali kario tawe, toto Nyasaye wanje ali halala ninasi, toto yetsa okhulunjisia.”
26|63|Mana nikhufimbulila Musa mbu khupa indabushi yiyio khu inyanza” Mana nikabukhana, ne buli elubeka niba shinga olukulu olukhongo
26|64|Mana nikhureraho Abandu bandi balia
26|65|Mana nikhuhonokosia Musa nende balia abali halala ninaye boosi
26|66|Mana nikhusishia abandi abo
26|67|Toto mu ako khulimwo nende ameeko, halali abanji mubo shibasuubilanga tawe
26|68|Netoto Nyasaye wuwo niye Owamani Owestimbabaasi
26|69|Ne basomele amakhuwa ka Ibrahim
26|70|Olwayaboolela papa wuwe nende Abandu bebe, mbu; “Shina shiamulaamanga?”
26|71|Nibaboola mbu; “Khulaamanga ebifwanani tsinyanga tsiosi khubilamanga”
26|72|Naboola mbu; “Koo, bibawulilanga olwamubilaanganga?”
26|73|“Nohomba	bibakhonyangakhwo (nimubilaama)nohomba bibawumisinjia (nimukhaya okhubilama)
26|74|Nibaboola mbu; “(Shibikholanga ako tawe) halali khwanyoola bapapa befu nibakholanga bario.”
26|75|Naboola; “koo Mulolanga ebia mulaamanga ebo?”
26|76|“Enywe nende Abakofu benyu abaranjilila
26|77|Toto abo ni Abasuku banje(abamulaamanga abo) halali Nyasaye webiloonje bioosi
26|78|“Ulia owanoonga naye niye ulunjisinjia”
26|79|“Ne niye ulia undisinjia nende unywesinjia”
26|80|“Ne nendwala niye umboninjia”
26|81|“Ne niye ulifwisia ne alilamusia”
26|82|Ne niye wesuubilanga mbu alindeshela ebionono bianje inyanga yamurungo
26|83|Nyasaye wanje! Mbelesia amachesi kokhubusia ne unde halala nende abakholi bamalayi
26|84|“Ne	ukhole	embe	wokhuboolwa khubulayi nende Abandu balitsa inyuma.”
26|85|“Ne ukhole embe unyoola emikunda chobwokholo mwikulu”
26|86|“Ne oleshele Papa wanje toto ye yali mubandu bakora.”
26|87|“Ne olanzafia tsisoni tawe inyanga yabalilamusibwa”
26|88|“Inyanga eyo omwandu nohomba Abana shibilikhoonya shiosi shiosi tawe”
26|89|“Halali ulia wetsa khu Nyasaye nende omwoyo omulafu”
26|90|Ne likulu lilisitibwa khubalia baria Nyasaye
26|91|Ne Jahanam ililolosibwa khubandu ababii
26|92|Ne baliboolelwa mbu; “Bali hena balia abamwalaamanga?”
26|93|“Abalali	Nyasaye,	koo	banyala okhubakhonya nohomba bekhonye abeene?”
26|94|Kho balisukunwa omo abo nende abakhayi bandi
26|95|Nende omukanda kwa ibilisi kwosi
26|96|Baliboola- nibasolanangamwo mbu
26|97|“Khwitsuba Khu Nyasaye toto efwe khwali mubukori bwa habulafu”
26|98|“Olwa khwabakholanga nashilala nende Nyasaye webiloonje bioosi
26|99|“Ne shibakhukosia tawe halali aboononi balia”
26|100|“Kholano khubula abakhusabila”
26|101|“Nohomba Omwitsa Owatoto”
26|102|Abayie khunyalanga okhukalukha khwakhabeele mubasuubili
26|103|Toto mukano khulimwo nende ameeko, ne abanji mubo shinibokhusuubila tawe
26|104|Ne toto Nyasaye wuwo niye Owamani Owetsimbabaasi muno
26|105|Abandu ba Nuhu, bayingasia Abarumwa
26|106|Olwa Omusiani wabu (ulangwa mbu) Nuh yababoolela mbu; “koo shimularia Nyasaye tawe”
26|107|Toto esie khwinywe endi Omurumwa Omwisikwa
26|108|Kho murie Nyasaye ne muwulile
26|109|Ne shebasaba khukano omurungo tawe, omurungo kwanje kuli butswa khu Nyasaye Omulesi webilonje biosi
26|110|Kho murie Nyasaye ne muwulile
26|111|Nibaboola mbu; “Khulakhusuubila ewe ne ni abateshele nibo bakhuloonda”
26|112|Nibaboola mbu; “Emanyile shina akabakholanga
26|113|Ne okhubalwa khwabu khuli butswa khu Nyasaye wanje, Abayie mumanyangakhwo.”
26|114|“Ne esie shinditsa okhwilukhania Abasuubili tawe”
26|115|“Esie shendi shiosi shiosi tawe halali omwikanyilisi owa-habulafu
26|116|Nibaboola mbu; “Nolalekhana ninaafu tawe ewe Nuh, toto olaba mubalia balaswa amachina.”
26|117|Nuhu naboola mbu; “Nyasaye wanje, toto Abandu banje bayingasiye”
26|118|Kho busia hakari wanje ninabo okhubusia okhulayi ne uhabine esie nende balia bali halala ninasi mubasuubili
26|119|Kho mana nikhumuhabina ye nende balia bali halala ninaye musafina yitsule
26|120|Mana nikhusishia balia abatong’a
26|121|Toto mukano khulimwo nende ameeko halali abaanji mubo shibali bakhusuubila tawe
26|122|Ne toto Nyasaye wuwo niye Owamani Owetsimbabaasi muno
26|123|Babu A’di boosi bayingasia Abarumwa
26|124|(Betsulisie) Olwa Omusiani wabu Hud yababoolela mbu; “koo shimulamuria tawe?’’
26|125|Toto esie endi khwinywe Omurumwa Omwisikwa
26|126|Kho murie Nyasaye ne muwulile
26|127|Ne shebasaba khukano omurungo tawe, Omurungo kwanje kulisa khu Nyasaye Omulesi webiloonje biosi
26|128|“Koo, mumbakhanga buli khwitulo, eshitsulisio shiokhukhola kalia kabulamwo oluchendo
26|129|Ne mumbakhanga tsing’oba mpara mbu mulimenya tsinyanga tsiosi
26|130|Ne nimusera museranga nobufuru
26|131|Kho murie Nyasaye ne muwulile
26|132|Ne Murie ulia owabahelesia kalia akamumanyile
26|133|Yabahelesia emiruko nende Abana abasiani
26|134|Nende “emikunda nende tsisebele”
26|135|Toto ebaririranga eshinyasio shieyinyanga ikhongo
26|136|nibaboola mbu; “ni halala butswa awo, khwifwe nokhuchelela nohomba noobula okhuchelela.”
26|137|Kano shikalisa halali ebima biabandu bakhale
26|138|Ne efwe shikhulihebwa eshinyasio tawe
26|139|Mana nibamuyingasia, nenikhubasishia, toto mukano khulimwo nende ameeko, halali abanji mubo shibali Abasuubili tawe
26|140|Ne toto Nyasaye wuwo niye Owamani Owetsimbabaasi muno
26|141|Babu Thamudi bayingasia Abarumwa
26|142|Olwa Omusiani wabu ulangwa mbu Swaleh yababoolela mbu; “koo shimuritsanga tawe?”
26|143|“Toto esie endi khwinywe Omurumwa Omwisikwa”
26|144|Kho murie Nyasaye ne muwulile
26|145|“Ne shebeenyakhwo omurungo khukano tawe, omurungo kwanje kulisa khu Nyasaye Omulesi webilonje biosi.”
26|146|“Koo mulalekhwa nomulembe khukali hano khwinywe
26|147|“Mumikunda nende tsisebele”
26|148|Nende imimela nende mitende chie bibuli ebilayi
26|149|“Ne muyabanga mutsingulu tsinzu mukhwisangasia butswa.”
26|150|Murie Nyasaye ne muwulile
26|151|Ne mulaloonda amalako ka Abonooni tawe
26|152|Balia bakholanga obwonooni khushialo neshibakasinjia tawe
26|153|Nibaboola mbu: ‘‘toto ewe olimubalia abalokwa.”
26|154|Ewe sholi shiosi shiosi tawe halali Omundu butwa shinga efwe, kho rerakhwo eshimanyisio nikakhaba mbu oboolanga obwatoto
26|155|Naboola mbu : “ingamia ino ibe nende ebise biayo biokhunywa , nanyu mwesi mube nende ebise biokhutaya ebimanyishe.”
26|156|Ne mulayitilakhwo khububii tawe, eshinyasio shieyinyanga ikhongo shiaboolela
26|157|Halali bo nibayiira, mana nibaba bokhwiyitsulisia
26|158|Mana eshinyasio nishibeshela , toto mu ako khulimwo nende ameeko , halali abanji mubo shibasuubila tawe
26|159|Ne toto Nyasaye wuwo niye owa Amaani Owetsimbabaasi muno
26|160|Abandu ba Luti bayingasia Abarumwa
26|161|Olwa Omusani wabu (ulangwa mbu) Lut yababoolela mbu: ‘ koo! Shimuritsanga tawe?”
26|162|Toto esie endi khwinywe Omurumwa Omwisikwa
26|163|Kho murie Nyasaye ne mumuwulile
26|164|Ne shindenyakhwo omurungo khukano tawe, omurungo kwanje kulisa khu Nyasaye Omulesi webiloonje bioosi
26|165|“ Koo mukholanga eshifwolo abasaatsa khubasatsa?.”
26|166|“ Ne mulekhanga shia Nyasaye wenyu yabaloonjela khubakhasi benyu? Toto enywe muli abandu babura eshichelo
26|167|Baboola mbu; “Ewe Lut, nolalekhana ninafu tawe, ulaba mubalia abatafibwa”
26|168|Naboola mbu; “esie toto endi mubasinyisibwa muno nende eshikhole shienyu esho”
26|169|“Nyasaye wanje habine esie nende Abandu banje, khu kabakholanga kano”
26|170|Mana nikhumuhabina ye nende Abandu bebe boosi
26|171|Halali Omushiele khubalia abekhalanga inyuma
26|172|Mana nikhusishia abandi abo
26|173|Mana nikhubakwisilia ifula, ne ni ifula imbii muno yabekanyilisibwa
26|174|Toto mukano khulimwo nende ameeko, halali abaanji mubo shibasuubilanga tawe
26|175|Ne toto Nyasaye wuwo niye Owamaani Owetsimbabaasi muno
26|176|Abandu bomutsuru omukhongo, bayingasia Abarumwa
26|177|Olwa Shuwaibu yababoolela mbu; “Koo! Shimuritsangakhwo tawe”
26|178|Toto Esie endi khwinywe Omurumwa Omwisikwa
26|179|Kho murie Nyasaye nemuwulile
26|180|Ne shebasabaanga khukano omurungo kwosikwosi tawe, omurungo kwanje kulisa khu Nyasaye Omulesi webiloonje biosi
26|181|“Mwitsusie eshichelo obulayi, ne mulaba mubalia baleeminjia tawe.”
26|182|“Ne muchele khushichelo shili habwene”
26|183|“Nemulaleemilia Abandu ebindu biabu tawe, ne mulachenda khushialo nimukhola amabii tawe.”
26|184|“Ne murie owamuloonga enywe nende abiloonje biabura biosi”
26|185|Baboola mbu; “Toto ewe olimubalia abalokwa”
26|186|Newe sholi shiosishiosi tawe halali omundusa shinga efwe, netoto efwe khukhulola mbu oli mubabeyi”
26|187|Kho mana khukwisilie ebitonye bielikulu toto noli mubalia baboolanga obwatieli
26|188|Naboola mbu; “Nyasaye wanje amanyile muno akamukholanga.”
26|189|Mana nibamunyingasia, ne eshinyasio nishiboolela shieyinyanga yeshinikha. Toto esho shali eshinyasio shieyinyanga ikhongo
26|190|Toto mu ako khuli nende ameeko, halali abanji mubo shibali bokhusuubila tawe
26|191|Netoto Nyasaye wuwo niye Owamani Owetsimbabaasi muno
26|192|Netoto obo ni obwishio bwa Nyasaye Omulesi webiloonje biosi
26|193|Yeshia kano roho omwisikwa
26|194|Khu mwoyo kukwo, kho obe mubalia abekanyilisinjia
26|195|Mulusungo lwa olwarabu lwahabulafu
26|196|Ne kano kali mubitabu ebiaranjilila
26|197|Koo, shishiali eshimanyisio khubo mbu kano bakamanya abasomi ba Abana ba Israil
26|198|Ne khwishilinjia khuwulia ulali omwarabu tawe
26|199|Mana abasoomele, shibakhamusuubile tawe
26|200|Ne endi nilwakhwinjisinjia mu mioyo chia babii
26|201|Shibayisuubilanga tawe okhula shingala balola eshinyasio eshilulu
26|202|Mana shibetsele mapwoka, nabo nibalamanyile tawe
26|203|Ne balaboola mbu; “Koo; efwe khulahebwa ebise?”
26|204|Mana koo, bayungubalilanga eshinyasio shiefu
26|205|Olola orie nikhubamenyia obulayi emika eminji
26|206|Mana kabanyoole kalia akabalakungwa
26|207|Kalibakhonya	shina	kalia akabamenyelanga mubulayi
26|208|Ne sikhwasishia olukongo lwosi lwosi tawe nikhushili okhurumamwo Abekanyilisi
26|209|(Khu) obwitsulisio, neshikhwali abakhola obubii tawe
26|210|Ne ameshetani shikekha nayo tawe
26|211|Ne shibakhoyeshele tawe ne shibakhanyala tawe
26|212|Toto abo bekalilwa okhuwulila
26|213|Kho olalaama halala nende Nyasaye Abanyasaye bandi tawe wakhetsa waba mubalia banyoola eshinyasio
26|214|Ne wikanyilisie Abandu bobo bahambi
26|215|Ne ore hasi olubaha lulwo khu ulia okhuloonda mubasuubili
26|216|Ne nibalakhuwulila, boola mbu; “esie ndira ehale muno nende akamukholanga.”
26|217|Ne wisiche ulia owa Amaani muno Owetsimbabaasi
26|218|Ulia ukhulolanga olwawemanga
26|219|Nende okhukalukhana khukhwo olwa osujudanga
26|220|Toto ye niye Omuwulili po Omumanyi muno
26|221|Koo! Ebaboolelekhwo niwina wamashetani keshelangakhwo?”
26|222|Keshelanga khumuchishi Omukhongo Omunji wetsimbi
26|223|Kabayililanga kalia akakaulilanga, ne amaanji muko namabeeyi
26|224|Ne abakasinjia tsinyimbo nibo abakori abakalondangakhwo
26|225|Koo, shololanga mbu bo bayiyayiyanga buli mwitwoma
26|226|Ne mbu bo baboolanga akabalakholanga tawe
26|227|Halali balia basuubila, mana nibakhola amalayi mana nibetsulila Nyasaye muno, mana nibashila nibarunga olwa bali nibakholeelwe obubii, Ne bakholanga obubii bakhamanye ni omushukhano kuli kurie kwabalishukhana
27|1|Twa Syn, Tsino ni tsinyaali tsieyi Ikurani, nende eshibatu eshinoosi
27|2|Obulunjifu nende amakhuwa amalayi khubasuubili
27|3|Balia balumiililanga okhulaama (salah) nende okhurusia ishihanwa (izaaka) ,nabo bali nobusuubili muno bwo mwikulu
27|4|Toto balia balasuubilanga mwikulu tawe, khwabaronela ebikhole biabu, manabo bawofulilamwo
27|5|Abo nibo baliba nende eshinyasio eshibii, nabo mwikulu nibo balinyoola okhusikha muno
27|6|Ne toto ewe wechesibungwa Ikurani okhurula khuwamachesi, Omumanyi muno
27|7|(Itsulila) olwa Musa yaboolela Abandu beyinzu yiyie mbu; “Toto esie endutsi omulilo, bulano buri nditsa okhubarerera amacheni kali khumulilo oko, nohomba ndista okhubarerera eshichenga shiakhanga mwakhaba murio mwanyoola okhwora (omulilo)
27|8|Kho olwa yakulakhwo, yawulila omulango mbu; “Alinetsikhabi owuli mumulilo kuno nende ulia uli mundulo mwakwo, ne Nyasaye niwoluyali, Omulesi webiloonje bioosi.”
27|9|Ewe Musa- Toto esie nesie Nyasaye owa Amaani Owamachesi muno
27|10|“Ne sukuna indabushi yiyio” olwayayilola nimoolanga shinga inzokha,	yakalukhana	inyuma niyelukha, neshiyalinda tawe. Nyasaye namuboolela,“Ewe Musa olaria tawe, toto esie, Abarumwa shibabetsanga noburi imbeli wanje tawe.”
27|11|“Halali ulia wakhola obubii, mana nakalukhania obulayi habundu wobubii, Toto esie endi Omunji wobulesheli Omunji wetsimbabaasi
27|12|Ne Injisia omukhono mumufuko kukwo, kulakalukhana okhuba omulafu tswe bulali bwobubii tawe. Ni ndala khubimanyisio tisa bia Firauni nende Abandu bebe, toto abo bali Abandu abarula khunjila yanje
27|13|Mana olwa ebimanyisio biefu bilolekha biaboolela baboola mbu; “Buno ni obulosi obwahabulafu”
27|14|Mana nibabiyingasia khububii nende khubufuru ne emioyo chiabu nichimanyile muno mbu nitoto, kho henga indukho yabandu bakholanga obubii shinga yali
27|15|Netoto khwahelesia Daudi nende Suleiman obumanyi, Nibaboola mbu; “Oluyali nilwa Nyasaye owakhukholela efwe obulayi muno okhushila abanji mubasumba bebe abasuubili.”
27|16|Ne Suleiman nabukula habundu wa Dawud, ne naboola mbu; “enywe Abandu, khwechesibwa okhuboola khwa mayoni, ne khwahelesibwa buli eshindu, toto buno ni obulayi buli habulafu.”
27|17|Ne Suleiman nakhung’asilibwa omukanda kukwe kwabalwani okhurula mumajini, nende Abandu nende amayoni, nakwo nikureebwa mumikanda emikanda
27|18|Okhula shingala boola mwitwoma lietsindukusi, indukusi yaboola(okhuboolela atsiashie) mbu; “Enywe tsindukusi injile mutsinzu tsienyu, Suleiman nende omukanda kukwe kwe liyie baletsa babasena tawe, nabo nibakorerwe.”
27|19|Mana namwenya natsekha okhurulana nende likhuwa elo naboola mbu; “Ewe Nyasaye wanje mbelesie amaani ekhupe orio khutsimbabaasi tsiawambelesia, esie nende abebusi banje, ne enyoole okhukhola ebikhole ebilayi ebiawachama, ne unyinjisie khutsimbabaasi tsistio, mubasumba bobo abalayi.”
27|20|Mana nachenda nahenga amayoni, naboola mbu; kabelekarie endalalolanga Hud hud? Nohomba shililiho tawe
27|21|Toto nditsa okhuliwa eshinyasio eshilulu, nohomba nditsa okhulisinza nohomba limbelesie eshifune shilolekha
27|22|Shiyashinda muno tawe(Hud Hud niliula) niliboola mbu; “Enyoolele kamulamanyile tawe, ne ikhwitsile endi okhurula sabaa nende amakhuwa katoto.”
27|23|“Toto esie enyoolele Omukhasi niyabaruka naye yahelesibwa buli eshindu, ne ali nende eshisaala eshikhongo (shobwami).”
27|24|“Emunyoolele nende Abandu bebe nibeenamilanga eliuba mushilenje shia Nyasaye, ne Shetani yabaronela ebikhole biabu mana nabeekalila injila(ya abweene) khomana shibalunjikhanga tawe.”
27|25|Mbu khobaleshe okhwinamila Nyasaye owurusinjia akefisile mwikulu nende mushialo ne yamanya akamufisanga nende akamuretsanga habulafu
27|26|Nyasaye, abulaho ulaamungwa khubwatoto ulali ye tawe Nyasaye we shisaala shiobwami eshikhongo
27|27|(Suleiman) naboola mbu; “khulahenga khulole mbu nobwatoto nohomba oli mubabeeyanga.”
27|28|Tsia nende Ibarua yanje ino, mana obahelesie, mana awuleele, mana olole shabalakhukalusia
27|29|Naboola mbu; “Enywe abakhongo toto endererwe ibarua yoluyali.”
27|30|Irula khu Suleiman, nayo ni; “Mulira lia Nyasaye Owetsimbabaasi Owobukoosia.”
27|31|Mulaakholela obufuru tawe, ne muule ewanje mweesi nimumalile okhuba abaisilamu
27|32|Naboola mbu; “Enywe abakhongo, munjelele	khwikhuwa	lino, shindakhakhalaka liosi liosi tawe okhuula mumboolele.”
27|33|Nibaboola mbu; “efwe khuli abaamani, nende abobulwani abakhongo, ne okhubusia khuli khwiwe kholola liokhalaka.”
27|34|(Malkia) Naboola mbu; “Toto Abaami nibenjila mwitokho balinyasinjia, ne bakholanga Abandu boluyali mwo okhuba hasi, ne endio nilwabakholanga.”
27|35|“Ne toto esie nditsa okhubayilila eshisangasia mana eninde shiabarumwa baletsa ninasho.”
27|36|Kho olwa Omurumwa wuwe yoola khu Suleiman, Suleiman naboola mbu; “koo enywe mwenya okhukhonya nende omwandu? Ne kwayambelesia Nyasaye ni omulayi po okhushila okwayahelesia enywe. Halali enywe musangalilanga ebisangasia biabu.”
27|37|“Kalukhayo nende ishisangasia esho khubo, toto efwe khwitsa okhubatsiila nende	omukanda	kwabalwani okwabalanya okhwema nakwo tawe, netoto khulabarusiamwo, nibatonyele abateshele nibatutuye .”
27|38|(Suleiman) Naboola; “Enywe abakhongo ni wina witsa okhunderera eshisala shishie shioluyali nabashili okhunzitsila nibasilime.”
27|39|Ifrit okhurula Mumajini naboola mbu; “Esie nditsa okhurera noshili okhubukha oli hoa , esie toto endi nende amani kokhukhola endio ne endi omwisikwa.”
27|40|Ulia uli nende obumanyi bweshitabu naboola mbu; “Esie nditsa okhukhurerera noshili okhumetiametia (Okhutimba) tsimoni tsitsio, “kho olwa yalola nishirererwe imbeli wuwe naboola mbu; “kano nikhutsimbabaasi tsia Nyasaye wanje khoyandeme mbu ekhupa orio nohomba ekhaya, ne ulia okhupa orio toto ye akhupa khululwe omwene, ne ulia ukhaya toto Nyasaye wanje ni Omuyinda Omuhani muno
27|41|(Suleiman) Naboola mbu; “Mumukalukhasilie eshisala shishie shobwami shino khulolekhwo mbu alashimanya nohomba yetsa okhuba mubalia abalakhashimanya tawe
27|42|Kho olwayoola naboolelwa mbu; “koo eshisaala shiobwami shino shili shinga eshishio? Naboola mbu shili ngashio butswa, nafu khwechesibwa obumanyi nikhushili okhulola kano, na khumalile okhuba abasalamu”
27|43|Ne (Suleiman) namukania kalia akayalaamanga akalali ka- Nyasaye tawe, toto ye yali mubandu Abakhayi
27|44|Naboolelwa mbu; “injila munzu, olwayalola amunjila yapara mbu amatsi kaliwo, mana naninia ingubo yiyie nafimbula tsindenywe tsitsie, (Suleiman) naboola mbu; “Toto obo ni obwelu 27. bwakasibwa nende biwo”(Bilqis) naboola mbu: “ Nyasaye wanje esie ekholeele obubii omwoyo kwanje, ne esilimile halala nende Suleiman khu Nyasaye Omulesi webilonje bioosi.”
27|45|Ne toto khwayilila babu Thamudi owashiabwe Swalih, nababoolela mbu: “Mulaame Nyasaye” mana nibakalukhana emikanda chibili chisolananga
27|46|Naboola mbu: “ enywe Abandu banje shichila shina nimuyuyushilanga obubii inyuma wamalayi? Shichila shina nimulasaba eshileshelo Nyasaye mwakhaba murio mwanyoola okhubeelwa tsimbabaasi?”
27|47|Nibaboola mbu: “khunyoolele lisubilo shichila ewe nende balia bali halala ninawe.” Naboola mbu “ (ikhabi imbii yenyu) lisubilo lienyu lili khu Nyasaye , halali enywe muli Abandu bateemungwa.”
27|48|Ne bali mwitokho Abandu tisa abakholanga amahaka muno khushialo, neshibakasinjia liosi liosi tawe
27|49|Nibaboola mbu “ mwitsubanile khu Nyasaye mbu khwitsa okhumutsunushila eshilo khumusere ye nende Abandu baye, ne toto khwitsa okhuboolela Omundu waye (omuchelami wuwe) mbu: “shikhulutsikhwo okhusikha khwabandu baye tawe, ne toto efwe khuboolanga habwene.”
27|50|Mana nibakasia ebifwanga biabu nafu nikhukasia amakhuwa kefu, nabo nibalamanyile tawe
27|51|Kho henga shingala indukho yebifwanga biabu yali, toto efwe khwabasishia nende Abandu babu boosi
27|52|Kho etso nitso tsinzu tsiabu tsiatong’a tsikhaya shichila obubii bwabu, toto mukano khulimwo nende ameeko khubandu bamanya
27|53|Mana nikhuhabina balia basuubila nende balia bamuritsanga
27|54|Ne Lut olwayaboolela Abandu bebe mbu: “ mukholanga eshifwolo nimulola?”
27|55|Toto enywe mwinjililanga Abasatsa mubwikombi balali abakhasi tawe, toto enywe muli Abandu bakholanga obusilu.”
27|56|Ne likalusio lia Abandu bebe shiliali halali okhuboola mbu: “tafie abaloondi ba Luti mulitokho lienyu, abo ni Abandu betswenulanga.”
27|57|Mana nikhumuhabina nende Abandu bebe, halali omukhasi wuwe, nikhumuhandichila khubalia abatong’a inyuma
27|58|Mana nikhubakwisilia ifula, ne yali ifula ifwana irie ino ya Abandu bekanyilisibwa
27|59|Boola: “oluyali nilwa Nyasaye ne omulembe kube khubasumba bebe abayalobola. Kho Koo Nyasaye niye Omulayi nohomba balia abamumusanjinjia ninaye?”
27|60|Nohomba ulia waloonga likulu nende eshialo mana nabeshilia amatsi okhurula mwikulu, ne khu ako nikhumesilia emikunda chilolekha obulayi, enywe mubula obunyali bwokhumesia emisala chakwo. Nyasaye wundi halala nende Nyasaye? Halali abo ni Abandu bokhutsia bushiama
27|61|Nohomba ulia wabakholela liloba okhuba habundu weshimenyo , mana naramwo emialo nende tsingulu ne naraho eshikalilo hakari wetsinyanza tsibili. Koo aliho Nyasaye wundi halala nende Nyasaye? Halali abanji mubo shibamanyile tawe
27|62|Nohomba ulia uwulilanga amalilo ka ulia ukhayilwe, olwa amusabanga, mana namurusiliakhwo obutinyu obo, ne nabakhola okhuba abalindi beshialo, Nyasaye wundi halala nende Nyasaye? Okhwitsulila khwenyu ni okhutiti
27|63|Nohomba ulia ubarunjisinjia khushilima shokhushialo nende shiomunyanza, ne ulia uyilanga omuyeka okhurera amakhuwa amalayi tsimbabaasi tsitsie nitsishili okhuula (ifula), koo Nyasaye wundi halala nende Nyasaye ? Nyasaye ali hekulu muno nende kabamutsokasinjia ninako
27|64|Nohomba ulia wachachia ebiloonje , mana alibikalusia, nende ulia ubakabilanga okhurula mwikulu nende khushialo.. koo Nyasaye wundi halala nende Nyasaye? Boola mbu : “rere ebifune bienyu nikali mbu toto muboolanga obulaamba.”
27|65|Boola mbu: “abulaho uli mwikulu nende khushialo umanyile akefisile halali Nyasaye, nabo shibamanyile mbu ni liina wabakhalamusibwe tawe
27|66|Bubetsele burie obumanyi (bwokhumanya) komwikulu? halali bo bali mubukanakani bwabu, halali bo ni abawofu khubwo
27|67|Ne balia bakhaya nibaboola mbu: “olwakhuliba liloba nende bapapa befu mbu khulilamusibwa?”
27|68|Toto khwalakwa kano efwe nende bapapa befu bakhale. Kano shinishiosi shiosi tawe halali tsingano tsiakhale
27|69|Boola mbu: “ chende khushialo mana mulole shinga indukho yabandu ababii yali.”
27|70|Ne olabeelela tawe ne olabamubutinyu tawe khulwa ebifwanga biabu biabakholanga
27|71|Ne baboolanga mbu; “ ne indache ino iliula liina? Toto nimuli mbu muboolanga obulaamba.”
27|72|Boola mbu: “ nikaboolele ahambi hano ebuleka khumakhuwa kamuyungubalilanga.”
27|73|Ne toto Nyasaye wuwo niwetsimbabaasi khubandu halali abaanji mubo shibakhupanga orio tawe
27|74|Netoto Nyasaye wuwo amanyile muno akebilifu biabu bifisanga nende akabaretsanga habulafu
27|75|Ne libulaho liefisa mwikulu nende khushialo halali lili mushitabu eshiokhwinoosia
27|76|Toto Ikurani ino ikananga khu baana ba Isarail amanji kalia akabawukhanangamwo
27|77|Ne toto Ikurani ino ni obulunjifu nende tsimbabaasi khubalia abasuubila
27|78|Toto Nyasaye alibusia hakari wabu khukhubusia khukhwe, naye niye Owamani Omumanyi muno
27|79|Kho wisiche Nyasaye toto ewe oli khubwatoto bulolekha
27|80|Toto ewe shonyala okhukhola abafu bawulile omulango tawe nohomba okhole abekala amarwi bawulila tawe olwabakalukhanaga nibabwao
27|81|Nohomba shonyala okhulunjisia abawofu mubukori bwabu, ne shiwakhakhola bawulila halali balia abasuubila tsinyaali tsiefu, nabo nibo abawulili
27|82|Ne olwelikhuwa lilibarulila, khulibarusilia isolo okhurula mwiloba, ibalomalomie, toto Abandu bakhaya okhusuubila tsinyaali tsiefu
27|83|Ne inyanga yakhulikhung’asia buli Abandu emikanda chiabalia abayingasinjia ebimanyisio biefu, ne baliemibwa ebituche ebituche
27|84|Okhula shingala baliula mana (Nyasaye) aboole mbu: “koo enywe mwayingana ebimanyisio bianje nimulabimanyile obulayi tawe, nohomba nishina shiamwakholanga?.”
27|85|Mana likhuwa nilibakwila khumabii kabakhola, ne baliwulela tsi
27|86|Koo, shibalolangakhwo mbu efwe khwakhola eshilo okhuba shiokhwihotselesiamwo, nende eshitere okhubakhonya okhulola. Toto mu ako khulimwo nende ameeko khubandu basuubilanga
27|87|Ne inyanga yolwika lulikhupwa, mana bibeyebeye bioosi ebili mwikulu nende khushialo halali ulia wa Nyasaye alichama, ne boosi bakhamwitsile nibali abateshele
27|88|Ne olilola tsingulu nopara mbu tsiemele natsio tsichendanga shinga amaleesi. Nibo obwiranyi bwa Nyasaye, obwayakasilia obulayi buli eshindu, toto ye amanyile muno akamukholanga
27|89|Abaliitsa namalayi balinyoola amalayi muno okhushilakhwo ako, nabo khushibeyibeyi shieyinyanga eyo baliba nomulembe
27|90|Ne abalitsa nende amabii, obweni bwabu bulisindikhwa mumulilo (mana boboolelwe mbu) “shimurungungwa tawe halali kalia akamwakholanga.”
27|91|Toto elomesibwe okhulaama Nyasaye omulesi welitokho lino eliahebwa oluyali, ne buli eshindu ni eshishie ne elomesibwe okhuba mubasalamu
27|92|Ne osoome Ikurani , kho ulia ulunjikha alunjikhanga khulwa ye omwene, ne ulia ukora boola mbu: “ toto esie endisa mubekanyilisi.”
27|93|Ne boola Mbu: “oluyali lwosi ni lwa Nyasaye yetsa okhubechesia ebimanyisio bibie mwitsa okhubimanya, ne Nyasaye shang’ang’alinga kamukholanga tawe.”
28|1|Taa sin Mym
28|2|Etso ni tsinyaali tsieshitabu shinoosinjia
28|3|Khukhusomelanga amakhuwa ka Musa nende Firauni khubwatoto khubandu basuubilanga
28|4|Toto Firauni yelola khushialo nokhola Abandu bokhushialo emikanda emikanda. Niyelesia obuteshele omukanda mulala mwicho, yasinzanga Abana babu abasiani ne nalekha abeshikhasi, toto ye yali muboononi
28|5|Ne khwenya okhukholela amalayi balia bakholelwa obubii khushialo, ne khubakhole okhuba abemilisi, ne khubakhole babe nibo abeeneshio
28|6|Ne khulabahelesia amaani khushialo kho khwechesie Firauni nende Hamana nende omukanda kwabu kweliyie kalia akabaritsanga
28|7|Ne khwafimbulila Nyinamwana Musa mbu “ munuunie ne noba nomuririra omusukune mumwalo, ne olaria tawe nohomba alabeelela tawe, toto efwe khwitsa okhumukalusia khwiwe, ne khwitsa okhumukhola okhuba mubarumwa.’’
28|8|Mana Abandu ba Firaun nibamutoola, kho abe omusuku khubo nende eshibeela, toto Firauni nende Hamana nende omukanda kukwe kwa balwaani bali abetsimbii
28|9|Ne omukhasi wa Firaun naboola mbu: “ eshisangasia tsimoni tsianje nende etsitsio, olamwiira tawe, anyala okhuba wobukhoonyi khwifwe nohomba khwamukhola okhuba omwana wefu nabo nibakorerwe.”
28|10|Ne omwayo kwa Nyina Musa nikuba omukhaya, yali ahambi okhura amakhuwa habulafu, khukhayanga okhura mumwoyo kukwe amaani, kho anyoole okhuba mubalia basuubilanga
28|11|Ne naboolela omukhana wabu (Musa) mbu : “muloondelele” mana nahenga mubwifisi abalamulola tawe
28|12|Mana nikhumwikalila abanunia okhurula mukhuchaka, ne (omukhana wabu) naboola mbu: “abechesiekhwo Abandu beyinzu abanyala okhumulela, ne betsa okhuba abalayi khuye
28|13|Mana nikhumukalusia khunyinamwana khotsimoni tsitsie tsinyoole okhusangala ne akhaye okhubeelela, ne amanye mbu indache ya Nyasaye niyatoto halali Abandu abaanji shibamanyile tawe
28|14|Ne olwa yakubuya mana naba omukhongo, khwamuhelesia amachesi nende obumanyi, ne endio nilwakhurunganga abakholi abamalayi
28|15|Niyenjila mwitokho olwa abeenelio nibali mukhung’ang’aala, nanyoolamwo Abandu babili nibakhupananga, mulala okhurula mubandu bebe ne owundi okhurula mubasuku bebe. Kho ulia okhurula mubandu bebe namusaba mbu amukhonye khumusuku wuwe ulia. Musa namukhupa eshifusi shiokhushilifu mana namumala. Naboola mbu: “ chino ni milala khumilimo chia shetani, toto ye ni omusuku ukosinjia owahabulafu.”
28|16|Naboola mbu: “ Nyasaye wanje , toto esie ekholeele obubii omwoyo kwanje, kho undeshele” mana nikhumuleshela , toto ye niye Omulesheli muno Owetsimbabaasi muno
28|17|Naboola mbu:“Nyasaye wanje shingala umbeelele tsimbabaasi shinditsa okhukhoonya Abandu ababii tawe
28|18|Nibumushiela mwitokho naye nali nende oburi, nalindanga. Mana khandi Omundu wamwenyelekhwo obukhoonyi mungolobe amulanganga. Musa namuboolela mbu: “ toto ewe oli omushiamu owahabulafu.”
28|19|Kho olwa yenya okhura mumukhono ulia uli omusuku wabu, ulia naboola mbu: “ ewe Musa wenya okhunzira shingala werere Omundu mungolobe? Ewe shiwenya halali okhuba omufuru khushialo ne shiwenya okhuba mubandu abalayi tawe?’’
28|20|Mana Omundu niyetsa okhurula mumbeka etsia ehale welitookho nasesemanga, naboola mbu : “ ewe Musa! Toto abakhongo basanjilananga okhwira, kho rula, esie endi mubakhwenyelanga amalayi.”
28|21|Mana narula naririre, nahengahenga naboola mbu: “ Nyasaye wanje habine okhurulana nende Abandu ababii.”
28|22|Ne olwa yatsiila ebuleka wa Madyana naboola mbu: “ Nyasaye wanje yetsa okhununjisia injila ya habwene.”
28|23|Ne olwayoola khumaatsi ka Madyana, yanyoola omukanda kwa Abandu nikunywesinjia, na nanyoola mumbeka wabu abakhasi babili bekalilanga (emiruko chiabu okhunywa) Musa naboola mbu: “mukhabeele murie?” boosi babili nibaboola mbu: “shikhwakhanywesia tawe okhula shingala abandi abo banywesia, mana bakalusieyo emiruko chiabu ne papa wefu ni omukofu muno.”
28|24|Mana (Musa) nabanywesila, nenakalukha okhwikhala mushinikha, naboola mbu: “Nyasaye wanje esie toto endi omutakha muno wobulayi bwawitsa okhunzishilia.”
28|25|Mulala khubeshikhana babili balia namwitsila nachenda nalola tsisoni, naboola mbu; “ papa akhulanganga mbu akhurunge omurungo kwokhunywesiliye.” Mana shingala 28. yamuulila mana namukanila omakhuwa kaye, yaboola mbu: “olaria tawe omalile okhuhonokokha okhurulana nende Abandu ababii.”
28|26|Mulala khubakhaana babili balia naboola mbu; “ ewe papa wanje muhandiche emilimo, toto omulayi wokhoyeshele okhuhandika ni ulia Owaamaani Omwisikwa.”
28|27|Naboola mbu: “esie ndenya ekhubashile mulala khubakhana banje babili bano, khulwa okhukholela emilimo emika munane, ne niwusia ekhumi ni okhwenya khukhwo, ne esie shindenya okhunichilisia tawe, witsa okhunyoola nendi omundu omulayi.”
28|28|Naboola mbu: “ kano kali hakari wanje ninawe, ebise biosi biosi biemala ndalakholelwa obubii tawe, ne Nyasaye nomuliindi wakakhuboolanga kano.’’
28|29|Olwa Musa yamala ebise ebo, yarula nende Abandu bebe yalola omulilo elubeka wetsingulu naboolela Abandu bebe mbu: ‘‘muninde hano toto esie endutsi omulilo, awundi ndalabarerera amacheni kakwo nohomba eshichenga munyoole okhwoora.”
28|30|Olwa yakuulakhwo nalaangwa ebuleka womukhono musatsa mushikuri shietsimbabaasi okhurula khumusaala “ ewe Musa ! toto esie nesie Nyasaye webiloonje bioosi.”
28|31|“Ne sukuna indabushi yiyio,” mana shingala yayilola niyikotiombola shinga inzokha yakalukhana niyelukha ne shiyahenga inyuma tawe. Nikhumuboolela mbu: “ ewe Musa! Sita imbeli ne olaria tawe, toto ewe oli mubalia bahonokoshe.”
28|32|Injisia omukhono kukwo mushifuko, kwitsa okhurula nikuli omulafu tswe kulali khububii tawe, ne wifumbarire omukhono kukwo nowulila oburi. Kho bino bitsa okhuba ebimanyisio bibili birula khu Nyasaye wuwo khulwa Firauni nende abakhongo bebe, toto bo ni Abandu ababii
28|33|Musa naboola mbu: “ Nyasaye wanje , toto esie ndera mubo omundu, kho eritsanga mbu betsa okhunzira.”
28|34|Ne Omusiani wefu Haruni ni Omulomalomi omulayi muno okhushila esie, kho murume halala ninasi abe omukhonyelesi wanje, toto esie eritsanga mbu betsa okhuyingasia.”
28|35|(Nyasaye) naboola mbu: “khwitsa okhura amaani mumukhono kukwo okhuburira khumusiani wenyu, ne khwitsa okhubahelesia obushili neshibalanyala okhuboolakhwo tawe, khulwe ebimanyisio biefu nende abaloondi benyu nenywe mulishila
28|36|Kho olwa Musa yabeetsela nende ebimanyisio bibie ebili habulafu baboola mbu: “ kano shinishiosi shiosi tawe halali obulosi obuchikhwa, shikhwawulilakhwo kano khubapapa befu bakhale tawe.”
28|37|Ne Musa naboola mbu: “Nyasaye wanje amanyile muno ulia witsa nende obulunjifu okhurula khuye, nende ulia uliba nende akhumalilikha okhulayi khweshimenyo, toto abamabii shibalibura tawe
28|38|Firauni naboola mbu: “enywe abakhongo! shebamanyilekhwo Nyasaye wundi owulali esie tawe. Kho ewe Hamana nzashilie omulilo khwiloba unyumbashile munara enyoole okhulenjelela Nyasaye wa Musa, ne esie embara mbu aboolanga obubeyi butswa.’’
28|39|Mana niyelola ye nende omukanda kukwe kwabalwani khushialo khunjila ilali yatoto tawe, ne nibapara mbu toto shibalikalusibwa khwifwe tawe
28|40|Mana nikhumutila halala nende omukanda kukwe kwokhulwana nikhubasukuna munyanza, kho henga shingala indukho yababii yalii
28|41|Nikhubakhola abemilisi balanganga mumulilo, ne inyanga yeyindukho shibali honokokha tawe
28|42|Ne nikhubaloondiakhwo eshilaamo khushialo khuno, ne inyanga yeyindukho bo balikhupa khushibii
28|43|Ne toto khwahelesia Musa eshitabu nikhumalile okhusishia emikanda chiaranjilila , mbu shibe eshilafusia tsimoni tsiabu, neshibe obulunjifu nende tsimbabaasi kho banyoole okhwitsulila
28|44|Ne ewe shiwali ebuleka wemumbo olwa khwayilila Musa amalomesio ne shiwali mubalia baliho tawe
28|45|Halali efwe khwaloonga emikanda eminji ne emika nichibabeela eminji, ne shiwali omumenyanwa nende Abandu ba Madyana tawe, osomanga khubo tsinyaali tsiefu halali nefwe khwatsishinjia
28|46|Nohomba ewe shiwali ebuleka we shikulu owakhwamulanjila tawe, halali nitsimbabaasi tsia Nyasaye wuwo kho wikanyilisilie abandu bashili okhulilwa nende Omwikanyilisi, ewe noshili okhwitsa, bakhaba bario betsulila
28|47|Ne kaletsa okhubanyoola amasila khukalia kemikhono chiabu chiaranjilisia, mana baboole mbu: “ Nyasaye wefu! Shichila shina nalakhurumila efwe omurumwa khwaloonda tsinyaali tsitsio mana khwaba mubalia basuubila.?”
28|48|Halali olwa obwatoto bwabetsela okhurula khwifwe, baboola mbu: “shichila shina nalahebwa shingala kalia aka Musa yahebwa?” koo shibakakhaya tawe kalia aka Musa yahebwa khale, mana nibaboola mbu:” abalosi babili baloleshe,” ne nibaboola mbu: “toto efwe mukabu koosi khubakhayile.”
28|49|Boola mbu: “ mana nekhamurere eshitabo okhurula khu Nyasaye eshili nende obulunjifu obulayi muno okhushila bibili bino eshiloonde, toto nimuli ababoolanga obwatoto.”
28|50|Ne nibalakhukalusia tawe , kho manya mbu bo baloondanga butswa obwikombi bwe emioyo chiabu. Ne niwina wakora muno okhushila ulia uloondanga obwikombi bwomwoyo kukwe, obubula obulunjifu oburulanga khu Nyasaye. Toto Nyasaye shalunjisinjia Abandu ababii tawe
28|51|Ne toto khwabalondokhanilia amakhuwa , kho banyoole okhwitsulila
28|52|Balia bakhweshila eshitabu imbeli washio bo bashisuubilanga mwo
28|53|Ne nibasoomelwa baboolanga mbu : “khushisuubile toto sho ni obwatoto okhurula khu Nyasaye wefu, toto khwali nikhumalile okhusilima embeli wakano
28|54|Abo balihebwa omurungo kwabu okhuula khabili khulwa okhwifwila khwabu ne barusinjia obubii khubulayi, ne barusinjia (eshihanwa) khubiakhubakabiile
28|55|Ne nibawulila amakhuwa kabulamwo oluchendo beretsanga ehale ninako nebaboola mbu: “ khuli nende ebikhole biefu nanyu muli nende ebienyu, omulembe kube ninanyu shikhwenyanga okhuyingana nabasilu tawe.”
28|56|Ewe shiwakhalunjisia owawachama tawe halali Nyasaye nulunjisinjia owayenya , naye niye umanyile muno abalunjikhanga
28|57|Ne abakhayi nibaboola mbu: “nikhuloonda obulunjifu halala ninawe khwitsa okhukamulwa okhurula hasi wefu” koo shikhwabekhasia habundu woluyali nende omulembe, abiamanga ebiamo bietsimbia tsiosi, okhuba omukabo okhurula khwifwe, halali abaanji mubo shibamanyile tawe
28|58|Ne tsingongo tsinga tsiakhwasishia etsielolanga khubulamu bwatsio. Ne kalia niko amatala kabu akalekhalwamwo tawe bo nibakharula halali hatiti, nafu nefwe abakabukula
28|59|Ne Nyasaye shiyali usishia tsingongo tawe okhula arume Omurumwa mwitokho liatsio likhongo, abasoomele tsinyaali tsiefu, ne shikhwali abasishia tsingongo tawe halali Abandu batsio nibali ababii
28|60|Ne shiosi shiosi eshiamwahelesibwa nishiobwikhoonyi bwobulamu bwokhushialo, nende oburone bwashio. Ne eshili ewa Nyasaye nishio eshilayi muno nenishio shilitong’a, shibaparangakhwo tawe
28|61|Koo ulia wakhulaka indache indayi eyalinyoola, alishinga ulia wakhwahelesia obwokholo bwomushialo, mana inyanga yeyindukho aliba mubalia abalirebwa mumulilo
28|62|Ne inyanga yalibalanga mana abareebe mbu : ‘bali hena abamwanzokasinjia ninabo abamwaboolanga?”
28|63|Belikhuwa liakwila baliboola mbu: “Nyasaye wefu , bano nibo bakhukosia, khwabakosia shingala khwakora, khubeekana imbeli wuwo, shibalaamanga efwe tawe.”
28|64|Ne liliboolwa mbu: “ mulaanje Abanyasaye benyu abo abamwanzokasinjia” mana balibalanga ne shibalifuchilila tawe, ne balilola eshinyasio. Abayie babetsanga balunjikha
28|65|Ne Inyanga yalibalanga mana abarebe mbu: “ni shina shamwakalusia Abarumwa?”
28|66|Amakhuwa kalibakora inyanga eyo koosi. Nabo shibalirebana tawe
28|67|Ne ulia wasaba eshileshelo mana nasuubila nenakhola amalayi, oyo aliba mubalia babura
28|68|Ne Nyasaye wuwo omulesi oloonganga shia yenya ne alobolanga, ebilonje bibula okhwiyawulila, oluyali ni lwa Nyasaye owehekulu muno khukabamutsokasinjia ninako
28|69|Ne Nyasaye wuwo omulesi amanyile kebilifu biabu bifisanga nende akabaretsanga habulafu
28|70|Naye niye Nyasaye, abulaho Nyasaye wundu owulali ye tawe, ali nende oluyali mukhuchaka nende mukhumalilikha, ne okhubusia khwoosi ni okhukhwe,ne ni ewuwe niyo amulikalusibwa
28|71|Boola mulolala murie Nyasaye nabakholela eshilo okhutsililila ukhula inyanga yeyindukho, kho ni Nyasaye shina owulali ye ulabarerera obulafu, koo shimuwulilanga tawe
28|72|Boola “ mulola murie Nyasaye nabakholela eshitere okhutsilila okhula inyanga yeyindukho, kho ni Nyasaye shina owulali Ye ulabarerera eshilo eshiamwihotselesiamwo, shimulolangakhwo tawe
28|73|Ne okhurulana nende tsimbabaasi tsitsie yabakasilia eshilo neshitere, mwihotselesiemwo nemukhabemwo emikabo chichie, ne muba murio khomwanyoola okhumupila orio
28|74|Ne inyanga yalibalaanga mana abareebe mbu: “bali hena abamwanzokasinjia ninabo abamwaboolanga?”
28|75|Ne khulirusia buli mumukanda omuloli ne khuliboola mbu: “rere eshifune shienyu “ Ne balimanya mbu abwatoto ni bwa Nyasaye ne kalibakora koosi pe akabachikhanga
28|76|Toto Karuni yali mulala khubandu ba Musa, mana nabakholela amabii, ne khwamuhelesia amabishilo ketsifunguo tsiako tsisitoyela Abandu ba amaani. Olwa Abandu bebe bamuboolela mbu : “olelola tawe toto Nyasaye shiyachama abelolanga tawe.”
28|77|“Ne okoonye khu kalia aka Nyasaye yakhuhelesia eshimenyo shiomwikulu, ne olebilila omukabo kukwo kwokhushialo tawe, ne khola amalayi shinga Nyasaye yakhukholela amalayi, ne olakhaaba okhukhola obwonooni khushialo tawe, toto Nyasaye shiyachama aboononi tawe.”
28|78|Yaboola mbu:“esie kano ndahebwa okhurulana nende obumanyi bwanje’’ shamanyilekhwo mbu toto Nyasaye yamala okhusishia imbeli wuwe emikanda eminji balia abali nende omwandu omunji okhumushila. Ne aboononi shibalirebwa tsimbi tsiabu tawe
28|79|Mana niyetsela Abandu bebe nafwalile obulayi. Balia abachama obulamu bwokhushialo nibaboola mbu: ‘‘abayie khubakho mbu nefwe abahelesibwa omwandu shingala kwa Karuni yahelesibwa, toto bwene ye niweyikhabi ikhongo,”
28|80|Ne abahelesibwa obumanyi nibaboola mbu: “abaane enywe, omurungo kwa Nyasaye 28. ni omulayi muno khu ulia wasuubila mana nakhola amalayi , ne shibanyoola ako tawe halali ebesumulisi
28|81|Mana nikhumukhola ye namilwa neliloba halala nende inzu yiyie, mana nalabakhwo nende omukanda kumuhabina khu Nyasaye tawe, ne shiyali mubahabinwa tawe
28|82|Mana balia abekoombanga okhuba shinga ye olwabeele nibachaaka okhuwuka mbu: “eeh koo khane Nyasaye ametanga omukabo ulia owayenya mubasumba bebe, ne atutuyilinjia owayenya, Nyasaye akhayanga okhukholela amalayi liloba liakhakhumilile ninaye, oh toto khane Nyasaye shabusinjia Abakhayi tawe
28|83|Esho nisho eshimenyo shomwikulu, khwakholela balia abalenyanga obukhongo khushialo khuno nohomba obwoononi, ne indukho indayi niyabalia abaria Nyasaye
28|84|Ulia ulakhola amalayi alinyoola omurungo omulayi okhushila amalayi ako akayakhola, ne ulia ukhola amabii shibalirungwa balia bakholanga amabii halali kalia akabakholanga
28|85|Toto ulia wakhulomesia okhuloonda Ikurani alikhukalusia habundu wokhukalukha. Boola mbu: “Nyasaye wanje omulesi amanyile muno ulia witsa khubulunjifu nende ulia uli mubukori bulolekha.”
28|86|Ne ewe shiwali niwamanya mbu olirererwa eshitabu tawe halali nitsimbabaasi tsia Nyasaye wuwo Omulesi, kho olaba omukhonyi khubakhayi tawe
28|87|Ne balakhwikalila okhuloonda tsinyaali tsia Nyasaye nomalile okhufimbulilwa, ne olanje khunjila ya Nyasaye wuwo, ne olabakhwo mubatsokaasi tawe
28|88|Ne olalaama halala nende Nyasaye nyasaye wundi tawe. Abulaho Nyasaye wundi owulali Ye. Buli eshindu shilisikha halali ye. Okhubusia khwosi khuli khuye, ne ewuwe namulikalusibwa
29|1|ALif Lam Mym
29|2|Koo, Abandu baparanga mbu balalekhwa butswa shichila baboolanga mbu “khwasuubila” Kho shibatemwa tawe
29|3|Toto khwatema balia abaali imbeli wabu, ne toto Nyasaye alabamanya balia abahabwene ne toto alamanya ababeeyi
29|4|Koo, balia bakholanga amabii baparanga mbu balakhushila efwe. Okhubusia okhubii muno khwababusinjia
29|5|Ulia wenya okhubukanana nende Nyasaye, Toto ebise bia Nyasaye bitsa okhuula, naye niye omuwulili muno, omumanyi po
29|6|Ne ulia ukhalabana toto yekhalabanila omwene, Toto Nyasaye nomuyinda khubiloonje bioosi
29|7|Ne balia basuubila mana nibakhola amalayi, toto khulibaleshela amabii kabu ne khulibarunga amalayi kabu kabakholanga
29|8|Ne khwebaalila Omundu mbu akhole amalayi khubeebusi beebe, ne nibakhunichilisia okhusanjia nende shiosishiosi eshiobula nashio obumanyi, alabawulilatawe, ewanjenehoamulikalukha ne ndilibaboolela akamwakholanga
29|9|Ne balia basuubila mana nibakhola amalayi toto khulibenjisia mubandu abalayi
29|10|Ne mubandu baliho ababoolanga mbu khusuubile Nyasaye, ne olwa basinyisibwa khunjila ya Nyasaye, bamalanga bakhola amabii ka Abandu okhuba shinga eshinyasio shia Nyasaye. Ne obuhabini okhurula khu Nyasaye wuwo nibuula ni baboola mbu; “Toto efwe khubeele halala ninanyu” Koo! Nyasaye shamanyile akali mumioyo chiabandu tawe
29|11|Ne toto Nyasaye alara habulafu balia basuubila ne alababuula abeshikhabili
29|12|Ne balia abakhaya baboolela balia abasuubila mbu; “Loonde khunjila yefu, efwe nafu khulachinga tsimbii tsienyu” Ne shibali banyala okhuchinga khutsimbi tsiabu shiosi shiosi tawe. Toto bo ni ababeeyi
29|13|Netoto balichinga emisiko chiabu, nende emisiko chindi halala nende echiabu, Ne toto balirebwa inyanga yeyindukho khukalia akabachikhanga
29|14|Netoto khwaruma Nuhu khubandu bebe, mana namenya nabo emika iyelefu okhuyiniakhwo emika amakhumi karano, mana amatsi nikababukula nabo nibali aboononi
29|15|Mana nikhumuhabina nende Abandu beisafina, ne nikhukhola shibe ishimanyisio khubandu
29|16|Ne Ibrahim olwa yaboolela Abandu bebe mbu; “Mulaame Nyasaye nemumurie, ako ni amalayi khwinywe ni muba nimwakhamanya”
29|17|“Toto enywe mulaamanga ebifwanani nimulekha Nyasaye ne mukasinjia obubeyi, toto balia abamulamanga abalali Nyasaye abo shibanyala okhumuhelesia enywe omukabo tawe, kho khaabe omukabo kwenyu ewa Nyasaye ne mumulaame ne mumukhupile orio. Ewuwe ni amulikalusibwa
29|18|Ne nimuyingasia, bamala okhuyingasia Abandu baliho imbeli wenyu. Ne shikali khu Murumwa tawe halali okhusia khwa habulafu
29|19|Koo, shibalolangakhwo shinga Nyasaye achachinjia ebiloonje, mana khandi alibikalusia. Toto ako khu Nyasaye ni amaangu
29|20|Boola; “Chende khushialo mana mulolekhwo	shingala	yachachia okhuloonga, mana Nyasaye niye uliloonga ifwani yokhumalilikha. Toto Nyasaye ni Omunyali wabuli eshindu
29|21|Ahelesinjia eshinyasio owayenya ne ahelesinjia tsimbabaasi owayenya. Ne ni ewuwe ni wamulikalusibwa
29|22|Ne enywe shimunyala okhumushila (Nyasaye) khushialo nohomba mwikulu tawe, nanyu mubula omulindi nohomba omukhoonyi owulali Nyasaye tawe
29|23|Nebaliabakhayaebimanyisiobia Nyasaye nende okhubukanana ninaye, abo nibo baliwesiakhwo omwoyo khutsimbabaasi tsianje. Nabo nibo abalinyoola eshinyasio eshilulu
29|24|Mana amakalusio kabandu be shikali halali okhuboola mbu: “mumwire nohomba mumusaambe mumulilo” mana Nyasaye namuhonia okhurulana nomulilo, Toto mu ako khulimwo nende eshimanyisio khubandu basuubilanga
29|25|Ne naboola mbu; “Toto enywe mwakhola ebifwanani okhuba Nyasaye, ne mwachamana abeene khubulamu bwokhushialo, halali inyanga yeyindukho muliikaanana abeene khubeene, ne mulitsubana ne eshimenyo shienyu shiliba mumulilo, ne shimulinyoola wokhubahabina tawe
29|26|Mana Lut namusuubila, ne (Ibraheem) naboola mbu; “Toto esie ewuuya(khulwa) Nyasaye wanje toto ye niye Owamaani Owamachesi muno
29|27|Mana nikhumwelesia Ishaq nende Yaqub, mana nikhukhola khulwibulo lulwe oburumwa, nende eshitabu, mana nikhumuhelesia omurungo kukwe khushialo. Netoto ye mwikulu aliba mubandu abalayi
29|28|Ne Lut, olwayaboolela Abandu bebe mbu; “Toto enywe mukholanga eshifwoolo, eshia Omundu yesiyesi alabaranjililakhwo okhukhola tawe khushialo
29|29|“Koo enywe mutsiilanga abasatsa, ne mulindanga Abandu khunjila, ne mukholanga amabii mumikhung’ano chienyu?” Kho mana amakalusio ka Abandu bebe shikali halali okhuboola mbu; “khurerere eshinyasio shia Nyasaye toto noli mubalia ababoolanga aka habwene”
29|30|Naboola mbu; “Nyasaye wanje habine okhurulana nende Abandu abonooni.”
29|31|Ne Abarumwa befu(Malaika) olwa betsela Ibraheem, nende amakhuwa amalayi, baboola mbu; “Toto efwe khwitsa okhusishia Abandu belitokho lino, toto Abandu balio ni abonooni muno.”
29|32|(Ibraheem) Naboola mbu; “Toto Lut alimwo” nenibaboola mbu; “Efwe khumanyile balia balimwo, khwitsa okhumuhabina ye nende beyinzu yiyie halali omukhasi wuwe, owuli mubalia batong’a inyuma.”
29|33|Ne olwa Abarumwa befu boolela Lut, yababeelelela muno, ne omwoyo kukwe nikulola obusiro muno khulwabo, mana nibaboola mbu; “olaria nohomba olabeelela tawe, toto efwe khwitsa okhuhabina ewe nende Abandu bobo halali omukhasi wuwo owuli mubalia batong’a inyuma
29|34|“Toto efwe khwitsa okhwishia khubandu bolukongo luno eshinyasio okhurula mwikulu shichila okhuloba khwabu”
29|35|Netoto khwalekhamwo eshimanyisio shiahabulafu khubandu baparanga
29|36|Ne Madiani khwaruma Omusiani wabu mbu Shueibu, naye naboola mbu; “Enywe Abandu banje, mulaame Nyasaye ne murie inyanga yeyindukho, ne mulachenda khushialo nimukhola obwonooni tawe”
29|37|Mana nibamuyingasia mana omurengo kweshialo nikubeera mama nibubashiela mutsinzu tsiabu nibalaambile mafumama
29|38|Nende Babu A’di nende Thamudi (khwabasishia) Ne mushimenyo shiabu khubaloleshelanga (okhusishibwa khwabu) Ne shetani yabaronela ebikhole biabu, mana nabekalila injila (yamalayi) nabo bali nibalolanga
29|39|Nende Karuni nende Firauni nende Haman, Netoto Musa yabeetsela nende obimanyisio ebiahabulafu mana nibelola khushialo, ne shibanyala okhumushila tawe
29|40|Kho buli shiamulala wabu khwamutila nende eshinyasio khulwe tsimbii tsitsie, abaandi mubo khwabarerera imbumbeyeka yetsimbale, ne abaandi mubo baliwo barusibwa emioyo khuluyoka, ne abaandi mubo baliwo bakhwakhola liloba okhubamila, ne abaandi mubo baliwo basishibwa munyanza, ne Nyasaye shiyabakholela obubii tawe, halali bo abeene nibo bekholela obubii
29|41|Balia abakhola abanyasaye bandi abalali Nyasaye tawe balishinga olububi lukasilinjia inzu, ne toto inzu indeshele muno okhushila etsindi ni inzu yolububi. Abayiee bamanyangakhwo
29|42|Toto bwene Nyasaye yamanya ebiabalaamanga ebilali ye, nibalekha Nyasaye, naye niye Owaamani, Owamachesi muno
29|43|Ne okho nikhwo okhuchelaasia khwakhuchelaasilinjia Abandu, ne shibaparanga (okhuchelasia okho) tawe halali abamanyi
29|44|Nyasaye yaloonga likulu nende eshialo khubwatoto, toto mu ako khulimwo nende eshimanyisio khubasuubili
29|45|Soma akawafimbulilwa mushitabu ne Olumilile okhulaama, toto okhulaama khwikalilanga eshifwolo nende tsimbi, ne obwitsulilo bwa Nyasaye nibwo obukhongo muno, Ne Nyasaye amanyile muno akamukholanga
29|46|Ne mulayingana nende Abandu beshitabu tawe halali khukalia amalayi, okhuyiniakhwo khubalia bakhola obubii mubo, Neboole mbu; “Khusuubile khukalia keshibwa khwifwe, nende keshibwa khwinywe, ne Nyasaye wefu nende Nyasaye wenyu ni mulala, nafu khuli bokhwihotselesia khuye.”
29|47|Ne endio nilwa khwakhwishilia eshitabu, nebalia abakhwahelesia eshitabu basuubilanga mushio, ne baliho mubano balia basuubilangamwo, ne shibakhayanga ebimanyisio biefu tawe halali Abandu abakhayi (balia benya okhufisa obwatoto)
29|48|Ne shiwali niwasomakhwo eshitabu shiosi shiosi tawe, obwatoto nibushiili okhurula, nohomba shiwashihandikakhwo nomulunji kwo tawe, bakhabeele neshibeyibeyi	balia	benyanga okhukalukhania obwatoto
29|49|Halali tsino nitsinyaali tsili habulafu mubilifu bia balia bahebwa obumanyi, Ne shibakhayanga tsinyaali tsiefu tawe halali aboononi
29|50|Ne baboola mbu “shichila shina naleshilibwa amangalimwa okhurula khu Nyasaye wuwe?” Boola mbu; “Amangalimwa kali khu Nyasaye yenyene butswa, nesie endi butswa omwikanyilisi owahabulafu.”
29|51|Koo shikabayelasa mbu efwe khwakhwishilia eshitabu basoomelungwa, toto mu ako khulimwo nende tsimbabaasi nende ametsulisio khubandu basuubilanga
29|52|Boola mbu; “Nyasaye ayela okhuba omuloli hakari wanje ninanyu, amanyile kali mwikulu nende mushialo, ne balia bafuchililanga obushiamu ne nibakhaya Nyasaye, abo nibo abalalinyoola obukhala.”
29|53|Ne bakhuyungubashinjia mbu eshinyasio shiuule lwangu, ne bikhaya okhuba ebise bimanyikhane, eshinyasio shiakhaboolele, netoto shilibetsela mapwoka nabo nibalamanyile tawe
29|54|Bakhuyungubasinjia khushinyasio, ne kali mbu toto Jahanam yabotokhanilibwa abakhayi
29|55|Inyanga yeshinyasio shilibafunikha okhurula hekulu wabu nende hasi webileenje biabu, mana aliboola mbu; “pile kalia akamwakholanga”
29|56|Enywe Abasumba banje basuubila, toto eshialo shianje neshibangufu, kho munaame esie butswa
29|57|Buli omwoyo kulipila lifwa, mana ewefu niwamulikalusibwa
29|58|Ne balia basuubila mana nibakhola ebikhole ebilayi, khulibekhasia mwikulu mutsinzu etsiburanga hasi watsio emialo, balimenyamwo tsinyaanga tsiosi, ne Omurungo omulayi kuli kurie kwabakholi
29|59|Balia abesumilisia mana besikanga Nyasaye wabu butswa
29|60|Ne nitsisolo tsinga atsilakhanyala okhuchinga omukabo kwatsio, ne Nyasaye atsikabilanga nende enywe mwesi, naye niye amuwulili muno omumanyi po
29|61|Nenobareeba mbu; “Niwina waloonga 29. likulu nende eshialo, mana nakhola eliuba nende omwesi okhuwulila? Toto balaboola mbu; “Nyasaye” Kho niyena amukalukhasibungwa
29|62|Nyasaye abambulilanga omukabo owayenya ne amufumbila owayenya, toto Nyasaye ni Omumanyi wabuli eshindu
29|63|Ne nobareeba mbu; “Niwina wishinjia amatsi okhurula mwikulu, mana alamusie liloba nilimalileenje okhufwa?” Toto balaboola mbu; “Ni Nyasaye” Boola mbu; “Oluyali lwoosi luli khu Nyasaye” Halali abaanji mubo shibamanyanga tawe
29|64|Ne obulamu bwokhushialo buno shini eshindu tawe halali amakhuwa kabulamwo oluchendo nende omubayo. Ne inzu yo mwikulu nibo obulamu bwatoto, abayie bamanyangakhwo
29|65|Ne nibanina muliaro (Munyanza) balaamanga Nyasaye mubutswenufu, Ne niyakhamala okhubahabina nibakhoola khulukongo, nibachaka okhumutsokaasia
29|66|Khobanyoole okhubula okhupa orio khukakhubahelesia mbu khobekhoye, halali ahambi hano balamanya
29|67|Koo shibalolangakhwo mbu efwe khwakhola eshialo shiabu okhuba shioluyali nende omulembe, ne Abandu bayuulungwa mumbeka mwabu. Koo musuubilanga obushiamu ne tsimbabaasi tsia Nyasaye nitso tsamukhayanga
29|68|Ne niwina omubii muno oyo, okhushila ulia uchishila Nyasaye obubeyi, nohomba ukhaya obwatoto nibumalile okhumuulila? Koo Jahanam shinishioshakhabe eshimenyo shabakhayi
29|69|Ne balia bakhalabana okhubeela efwe, toto abo khulabalunjisia khutsinjila tsiefu, netoto Nyasaye ali halala nende bakholanga amalayi
30|1|Alif , lam, Mym
30|2|Abarumi bashililwe
30|3|Mushialo shili ahambi, nabo mukhushilwa khwabu okho bakhashile
30|4|Khu mika mititi butswa, ne likhuwa nilia- Nyasaye lieyinyuma nende lieyimbeli, ne inyanga eyo Abasuubili balisaangala
30|5|Khubuhabini bwa Nyasaye, ahabinanga wayenya, naye Niwamani muno Owetsimbabaasi po
30|6|Indakano ya Nyasaye, ne Nyasaye shafunakanga indakano yiyie tawe, halali Abandu abaanji shibamanyile tawe
30|7|Bamanya hekulu butswa wobulamu bwokhushialo, nabo khuko mwikulu bakakaandalila
30|8|Shibaparangakhwo khubo abeene, (balola mbu) Nyasaye shiyaloonga likulu nende eshialo nende ebili hakari wabio halali khubwatoto, nende khubise biarebwaho, ne toto Abandu abaanji shibafuchililanga mbu balibukaanana nende Nyasaye tawe
30|9|Koo shibachendakhwo khushialo tawe balola shingala indukho yabalia baliho imbeli wabu, bali aba amaani amaanji okhubashila…nebalimanga emikunda nibachikasia po okhubashila bo, shingabalimanga, ne Abarumwa babu babetsela nende ebifune biahabulafu, kho Nyasaye shiyali wokhuba kholela obubii tawe halali abeene nibo bekholela obubii
30|10|Mana niiba indukho yabalia bakhola obubii ni okhukhaya tsinyali tsia Nyasaye, ne batsikholelanga omubayo
30|11|Nyasaye niyewachachia ebilonje mana khandi alibikalusia, mana ewuwe niwo amulikalusibwa
30|12|Ne inyanga weyindukho niliula, ababii baliwesiakhwo omwoyo
30|13|Shibaliba nende babasabila mubalia ababasaanjinjia, ne abasaanjibungwa abo balibakhaya
30|14|Ne olwayindukho iliula, inyanga eyo balikabukhana
30|15|Ne balia abasuubila mana nibakhola amalayi balisangasibwa mumikunda. (chomwikulu)
30|16|Ne balia abakhaya mana nibayingasia tsinyali tsiefu, nende okhukhung’ana khwomwikulu, abo balikhung’asibwa khushinyasio
30|17|Kho mwitsoomie Nyasaye olwa mwinjila mubise bieshilo nende shingala mwinjila ebise bwomumabwibwi
30|18|Ne ali noluyali lwosi mwikulu nende khushialo nende (mumwitsomie) ebise bieyingolobe nende ebise bieshitere
30|19|Arusinjia eshilamu okhurula mushafwa, ne arusia eshiafwa mushilamu, ne alamusinjia liloba nilimalile okhufwa khwalio, ne endio nilwamulilamusibwa
30|20|Ne mubimanyisio bibie ni okhubalonga okhurula khwiloba, mana nimuba Abandu basalananga
30|21|Ne mubimanyisio bibie ni mbu yabalonjela abakhasi benyu okhurulana ninanyu, mbu khomunyoole obwihotselefu khubo, mana nabakholela obuyanzi nende tsimbabaasi hakari wenyu. Toto mukano khuli nende ameeko khubandu baparanga
30|22|Ne mubimanyisio bibie ni okhuloonga likulu nende eshialo, nende okhukabukhana tsinimi tsienyu nende obukoondo bwenyu, toto mukano khulimwo nende abimanyisio khubandu abamanyi
30|23|Ne mubimanyisio bibie ni okhukona khwenyu eshilo nende (okhubukha) Eshitere nende okhukoonya khwenyu tsimbabaasi tsitsie. Toto mukano khulimwo nende ebimanyisio khubandu bawulilanga
30|24|Ne mubimanyisio bibie ni okhubalolosilia okhumiesukha khwelikulu (nikhuburamo) oburi nende okhubawa omwayo (kweyifula okhukwa) nende okhwishia amatsi okhurula mwikulu, mana nakalamusilia liloba nilimalilenje okhufwa, toto mukano khulimwo nende eshimanyisio khubandu bamanyanga
30|25|Ne mubimanyisio bibie likulu nende eshialo biema khubunyali bubwe, ne olwa alibalanga omulango mulala butswa mulirula mwiloba
30|26|Ni ebibie ebili mwikulu nende khushialo ne biosi bimuwulilanga
30|27|Ye niye wachachia ebilonje naye niye ulibikalusia, ne lino ni eliangu muno khuye naye niye weyifuma indayi mwikulu nende khushialo, naye niye Owamani Owamachesi muno
30|28|Abachelasilia imela yenyu abeene, khubalia ebemikhono chienyu emilunji chiatila, muli nende Abasaanji khu kalia akakhubahelisiyie, khomana musanjilananga ebihelaana, mubaritsanga shiangala muritsananga abeene? Ne endi nilwo lwakhwinoosinjia tsinyaali khubandu bamanyanga
30|29|Halali balia abonoona baloonda abwikombi bwe mioyo chiabu, nibabula obumanyi, kho niwina unyala okhulunjisia owa Nyasaye yalekha okhukora, nabo shibaliba nende ubahabina tawe
30|30|Kho chomia obweni bubwo khudini ilihabwene nalo nilo liba lia Nyasaye yalonjelakhwo Abandu, okhukalukhania khubulaho khubilonje bia Nyasaye eyo niyo idini yatoto, halali Abandu 30. abaanji shibamanyile tawe
30|31|Mwihotselesie khuye nemumurie, ne mulumilile okhulaama (iswala) ne mulaba mubatsokaasi tawe
30|32|Mubalia abawukhasia idini yabu, mana nibaba emikanda emikanda, buli omukanda kusangalilanga shiakuli nashio
30|33|Amasila nikanyoola Abandu balaamanga Nyasaye wabu mwibwihotselefu, ne olwa abahelesia tsimbabaasi tsitsie, awo omukanda mubo kuchaka okhumutsokaasia
30|34|Mbu khobakhaye akakhwabahelesia, kho mwikhoye, mwakhetse okhumanya
30|35|Koo, khwabeshiliakhwo eshifune eshibahelesinjia ememelo khubutsokaasi bwabu obo
30|36|Ne nikhuhelesia Abandu tsimbabaasi batsisangalila, ne niboolelwa nende amabii kemikhono chiabu chiakhola, onyoola bawesiakhwo omwoyo
30|37|Koo, shibalolangakhwo mbu toto Nyasaye ohelesinjia omukabo omunji khuwayenya ne atutuyilinjia owayenya? Toto mukano khulimwo nende ebimanyisio khubandu abasuubila
30|38|Kho helesia Omwikho eshiakhoyele nende Omumanani nende ulikhuluchendo. Ako ni amalayi khubalia benyanga tsimbabaasi tsia Nyasaye, Ne abo nibo abalibura
30|39|Ne (amapesa kokhwiwosia) Ribaa (akamumetelanga khubandu nibewolele) khokameteshe khumwandu kwabandu, imbeli wa Nyasaye shi kametekhanga tawe. Ne eshiamurusia shichila eshihanwa (Izakaa) khulwa okhwenya obuchami bwa Nyasaye, kho abo nibo bametelungwakhwo
30|40|Nyasaye niye awabaloonga, mana abahelesinjia omukabo kwenyu,, mana abafwisinjia mana alibalamusia mubafu, koo aliwo mubasaanji benyu unyala okhubakholela shiosi shiosi mukano? Uluyali lwosi ni olulwe, alihekulu muno khukabamutsokasinjia ninako
30|41|Obwoononi baswana khungongo nende munyanza khulwa akemikhono chiabandu chiakhola, kho abatisiekhwo eshinyasio mumakhuwa kandi akabakhola, bakhababario bakalukha
30|42|Boola: “chende khushialo mana mulole shingala induukho yabalia baliwo imbeli, mubunji mubo bali abatsokaasi.”
30|43|Kho henjia obweni bubwo khudini eya habwene, inyanga eyo ilakhekalilwa tawe nishili okhuula, eyirulanga khu Nyasaye, inyanga eyo balikabukhana
30|44|Ulia ukhaya kali khuye, ne ulia ukhola amalayi yekholelanga omwene
30|45|Kho Nyasaye anyoole okhurunga tsimbaabasi tsitsie balia abasubila mana nibakhola amalayi, toto ye shiyachama abakhayi tawe
30|46|Ne mubimanyisio bibie – ni okhuchesia emiyeka echireranga amakhuwa amalayi kho anyoole okhubapilia enywe tsimbabaasi tsitsie, ne kho ebininwa bwomumatsi bichende khubunyali bubwe. Ne mukoonye tsimbabaasi tsitsie, kho munyoole okhumupila orio
30|47|Ne toto khwaruma imbeli wuwo Abarumwa, khubandu babu, nibabetsela nende ebifune bilolekha mana nikhuhelesia eshinyasio aboononi, ne shiali eshilachilo khwifwe okhuhabina Abasuubili
30|48|Nyasaye niye uchesinjia emiyeka, chiyungubasia amaleesi, mana nakasaalania amaleesi ako hekulu shingala yenya. Mana nakakhola ebitonye ebitonye mana olola ifula niruma mukari mwako, ne nayusia butswa khu ulia owayenya mubandu bebe olabalola nibasaangalile
30|49|Ne nibashili okhwishilibwa baali nibafwile omwoyo
30|50|Kho henga ebimanyisio bietsimbabaasi tsia Nyasaye, shingala alamusinjia liloba nilifwile, toto oyo niye ulilamusia abafuu, naye ni omunyali wabuli eshindu
30|51|Ne nikhuruma omuyeka mana bakulole nikuli obukondo bwa namabuyu, bakhatsililile okhukhaya
30|52|Ne ewe toto, shiwakhakhola abafu bawulila tawe, nohomba shonyala okhukhola abatimbe bawulila tawe nibamamile okhukalukhana nibatsitsanga
30|53|Ne shonyala okhulunjisia abawofu mubukori bwabu, shokholanga yawulila tawe halali ulia wasuubila mutsinyaali tsiefu, abo nibo abehotselesinjia
30|54|Nyasaye niye awabaloonga okhurula mubuteshele, mana nabakhola okhurula mubuteshele obo abamaani mana nabakhola okhurula muba amaani okhuba abateshele, nende okhukofula Nyasaye alonganga shiayenya. Naye ni Omumanyi omunyali muno
30|55|Ne inyanga yeyindukho olwa yiliula aboononi baliitsuba mbu shibekhala (khushialo tawe) halali lisaa elala butswa ne endio nilwabashiamibungwa
30|56|Ne balia abahebwa obumanyi nende obusuubili baliboola mbu: “Toto enywe mwekhala khushitabu shia Nyasaye okhula inyanga yokhulamusibwa, kho inyanga yino niyokhulamusibwa, halali enywe mubeele nimulamanyile tawe.”
30|57|Inyanga eyo ebichila biosi biosi shibilikhoonya balia aboononi tawe, ne okhusaba khwabu obulesheli shikhulifuchililwa tawe
30|58|Ne toto khwachelasia mu Kurani muno buli okhuchelasia shichila Abandu, nenobetsela nende eshimanyisio toto bialia bakhaya balaboola mbu; “Enywe shimuli shiosi shiosi tawe halali abamabii.”
30|59|Ne endio nilwa Nyasaye aretsanga eshimanyisio mumioyo chia balia abalamanya tawe
30|60|Kho wisumilisie, toto indache ya Nyasaye niyatoto, Ne balia ababula obwatoto, balakhubeyiabeyia tawe
31|1|Alif Lam Mim
31|2|Tsino nitsinyaali tsieshitabu eshiakasibwa obulayi
31|3|Obulunjifu nende tsimbabaasi, khubalia bakholanga amalayi
31|4|Balia balumililanga okhulaama nende bahininjia eshihanwa (zakaa), abali nende obusuubili khuyinyanga yeyindukho
31|5|Abo nibo bali khubulunjifu, okhurula khu Nyasaye wabu, ne abo nibo abalibura
31|6|Ne mubandu balimwo balia abawulanga amakhuwa kabula oluchendo, mbu kho banyoole okhukosia khunjila ya Nyasaye nibalamanyile liosi liosi tawe, nebakholelanga injila eyo omubayo, Abo baliba nende eshinyasio shietsisoni
31|7|Ne nibasoomelwa tsinyaali tsiefu, batshihelesinjia emikongo mukhwilola , shinga balatsiwulilekhwo tawe, shinga mumarwi kabu kalimwo iwula, kho basuubisie amakhuwa keshinyasio eshilulu
31|8|Toto balia abasuubila mana nibakhola amalayi baliba nende emikunda chobwokholo
31|9|Balimenyamwo tsinyanga tsiasi, ne indache ya Nyasaye ni yatoto, naye niye Owamani, Owamachesi muno
31|10|Yalonga likulu libula tsisilo, tsiamulola ,ne nara khwililoba tsingulu lilabatengeyatengeya tawe, naye yasalasiamwo tsisolo tsiabuli imbia, ne khukwisinjia amatsi okhurula hekulu, mana nikhumesiamwo emimela emilayi echia buli imbia
31|11|Khuno nokhuloonga khwa Nyasaye, kho munzechesiekhwo nishina shiabaloonga balia abalali Ye (Nyasaye) Halali abonooni bali mubukori bulolekha
31|12|Netoto khwahelesia Luqman amachesi, nikhumuboolela mbu:“khupila Nyasaye orio muno, ni ulia witsa ukhupa orio, oyo aba akhupilanga khululwe omwene, ne ulia ukhaya ne Nayasaye ni Omuyinda Owitsomibwa muno ”
31|13|Olwa Luqman yaboolela Omusiani wuwe, namuhelesinjia amachelo, mbu: “Ewe mwanawanje, olatsokaasia Nyasaye tawe, shichila toto okhutsokasia ni obwonooni obukhongo.”
31|14|Ne khwachelela Omundu khubebusi bebe, Nyina mwana yamuchinga khubusandi nobunyakhani, ne okhumuleshesia okhununa ni emika chibili, mbu khupila orio esie nende abebusi bo, ne amakalishilo kenyu ni khwisie
31|15|Ne nibakhunichilisia okhunzokasia nende kalia kobula ninako obumanyi, alabawulila tawe, halali menya ninabo khubulayi ne oloonde injila yabalia abanzitsangakhwo, mana ewanje ni amulikalusibwa ne ndilibaboolela akamwakholanga
31|16|Ewe mwanawanje, toto likhuwa liosi liosi kata nilili shinga obusiro bwo yinyuma yolule, kata nilili mulukulu nohomba mwikulu nohomba khushialo, Nyasaye alilirera, toto Nyasaye ni omuchesi muno wamakhuwa kefisile uli nende obumanyi bwakoosi
31|17|Ewe mwanawanje: “lumilila okhulaama(Iswalah) ne olomesie amalayi ne okanie amabii, ne wifwile khukalia akalakhunyoola, toto ako ni amakhuwa kakhoyeshele okhuloondwa.”
31|18|Ne olahenga Abandu neshileka tawe, ne olachenda khushialo nende isunga tawe, toto Nyasaye shiyachama buli ulia weshileka owilolanga tawe
31|19|Ne otiile okhuchenda khwahakari, ne wishie hasi omwoyo kukwo, toto omwoyo kweyisishili nikwo omubii muno okhushila emioyo chiosi
31|20|Koo, shimulolakhwo mbu Nyasaye yabahotselesiya ebili mwikulu nende khushialo, mana nabetsusilia tsimbabaasi tsitsie- etsia habulafu nende atsifisile? Ni mubandu balimwo abayingananga khu Nyasaye nibabula obumanyi, nohomba obulunjifu nohomba eshitabu shiobulafu
31|21|Ne nibaboolelwa mbu: “Loonde aka Nyasaye yeshia,” nibaboola mbu; “halali efwe khuloonda akakhwanyoola nako bapapa befu” koo kata shetani nali mbu abalanganga mushinyasio shio mulilo
31|22|Ne ulia wiyaana obweni bubwe khu Nyasaye, nenali mbu nomukholi wamalayi, toto aba amalile okhutila omukoye kwalakhalikha, ne indukho yamakhuwa koosi nikhu Nyasaye
31|23|Ne ulia okhaya, obukhayi bwaye bulakhuwa eshibeela tawe, amakalushilo kenyu ni khwifwe, awo khulibaboolela kalia kabakholanga, toto Nyasaye ni Omumanyi muno owakali mubilifu
31|24|Khubasangasinjia hatiti, mana khulibaluuma mushinyasio eshisiro
31|25|Nenobareeba mbu:“niwina waloonga likulu nende eshialo” Ne balaboolasa mbu: “ni Nyasaye” boola mbu: “oluyali lwosi ni lwa Nyasaye halali abaanji mubo shibamanyile tawe”
31|26|Buli eshili mwikulu nende mushialo nishia Nyasaye toto Nyasaye niye Omuyinda owulayungwa muno
31|27|Ne chibetsanga mbu emisala chiosi chili khushialo nitsikalamu, nende tsinyanza(tsibe obwino) tsikhonywa nende tsinyanza saba, (ukhuhandika) amakhuwa ka Nyasaye shikakhaweele tawe, Toto Nyasaye ni Owamani Owamachesi muno
31|28|Toto okhulongwa khwenyu nende okhulamusibwa khwenyu khuli shinga khwo mwoyo mulala, toto Nyasaye ne Omuwulili Omuloli muno
31|29|Shololakhwo mbu Nyasaye yenjisinjia eshilo mushitere, ne yenjisia eshitere mushilo, ne yakhola eliuba nende omwesi okhumuwulila biosi bichendanga butswa okhula inyanga yarebwaho, netoto Nyasaye ali nende obumanyi bwa koosi pe akamukholanga
31|30|Endio nilwokhuba mbu, toto Nyasaye niye owa habweene , Ne ebiabalaamanga ebilali ye tawe nobukori, netoto Nyasaye niye owahekulu omukhongo muno
31|31|Shololakhwo mbu ebinimwa bichendanga munyanza khutsimbabaasi tsia Nyasaye, kho anyoole okhubamanyia ebimanyisio bibie, toto mwako khulimwo nende abimanyisio khubuli omwisumilisi owokhupa orio muno
31|32|Ne olwa amarunda kabafunikhanga shinga amaleesi, balamaanga Nyasaye mubwihotselefu muno, ne olwa abahonokosia mana abare khulukongo, abandi mubo baba hakari hakari, ne abulaho uyingasinjia ebimanyisio biefu bino halali buli ulia omukhayi omukhongo
31|33|Enywe Abandu murie Nyasaye wenyu ne murie inyanga yomwibusi alalikhoonya Omwana wuwe, nohomba Omwana okhukhoonya omwibusi wuwe shiosi-shiosi. Toto indache ya Nyasaye niyatoto, kho obulamu bwokhushialo bulabakatia tawe, nohomba omukati ulia alabakatia khu Nyasaye tawe
31|34|Toto Nyasaye ali nende obumanyi bweyinyanga yeyindukho ne, yeshinjia ifula, ne amanyile eshili mulubeleshelo, ne omwoyo kukorerwe shiakulanyola mutsuli, ne omwoyo kukorerwe akulifwila, toto Nyasaye niye omumanyi owamakhuwa koosi
32|1|Alif Lam Mim
32|2|Obwishio bweshitabu shino bubulamwo ingamakani burula khu Nyasaye Omulesi webiloonje bioosi
32|3|Koo, nohomba baboolanga mbu: “washikasia Omwene” Halali shio shirula khu Nyasaye wuwo kho wikanyilisie Abandu bashili okhuulilwa nende Omwikanyilisi, imbeli wuwo, bakhaba bario balunjikha
32|4|Nyasaye niye owaloonga likulu nende eshialo nende ebili hakari wabio, khutshinyanga tsisaasaba, (sita). Mana naswaana khushisaala shisie shioluyali, mubula Omulindi nohomba ubasabila halali ye, shimuparangakhwo tawe
32|5|Abusinjia amakhuwa koosi akali hakari welikulu nende eshialo, mana kakalukha ewuwe khunyanga ndalasa yeshichelo shiayo ni emika iyelefu ndala khutshinya tsiamubalanga
32|6|Oyo niye omumanyi wamakhuwa kefisile nende akali habulafu. Owamaani Owetsimbabaasi muno
32|7|Ulia owaloonga ifwani ya buli eshindu, mana nachaka okhuloonga Omundu okhurula khwiloba
32|8|Mana nakhola olwibulo lulwe (lwomundu) okhurulana nende amatsi amateshele
32|9|Mana namukasia ne namufuramwo omwoyo kukwe, ne nabahelesia amarwi nende tsimoni nende emioyo, ne orio inditi niyamumupilanga
32|10|Nibaboola mbu “koo olwa khulikorera mwiloba (mana khube liloba) mbu khulikalusibwa okhuba ebiloonje ibiyiakha? (Nendio) halali bo bayingananga okhubukanana nende Nyasaye wabu
32|11|Boola mbu: “Alibafwisia Malaika welifwa owarebwaho khwinywe mana mulikalusibwa ewa Nyasaye wenyu.”
32|12|Ne ololangakhwo shingala aboononi olwa balinamia emirwe chiabu imbeli wa Nyasaye wabu, (nibaboola mbu) “Nyasaye wefu, khumalile okhulola, ne khuwulile, kho khukalusie khwitsa okhukhola ebikhole ebilayi, toto efwe khumanyile obulaamba”
32|13|Ne khwenyanga khwakhahelesiyie buli Omundu obulunjifu bubwe, halali likhuwa okhurula khwisie liatinyisibwa mbu: “Toto ndiliitsusia omulilo kwa Jahanamm nende boosi abo, okhurula Mumajini nende Abandu.”
32|14|Kho mana mupile(eshinyasio) khulwa okhwibilila omukhung’ano kweyinyanga yenyu ino, kata fwesi khulabeebilila,(mumulilo omo) kho pile eshinyasio shilawa tawe, khulwa kalia akamwakholanga
32|15|Toto balia basuubilanga tsinyaali tsiefu, ni baliasa olwa bestulisibwa ninatso bakwitsanga (nibasujuda) nibeenama, nebetsoominjia Nyasaye wabu khu tsifuma tsitsie, nabo shibelolanga tawe
32|16|Tsimbafu tsiabu tsilekhananga nende obulili ebise bieshilo nebalaamanga Nyasaye wabu muburi ( omulilo) nende mukhwenya ne bayininjia eshihanwa khubilia ebiakhubakabile
32|17|Ne Omundu yesiyesi shamanyile kalia akayafisilwa akasangasinjia tsimoni tawe, omurungo kwa kalia akabakholanga
32|18|Koo, Omusuubili yakhaba nashilala nende Omwonooni? Shibakhaba nashilala tawe
32|19|Balia abasuubila mana nibakhola ebikhole ebilayi, baliba nende emikunda echieshimenyo eshilayi. Ni obucheni bwabu khukalia akabakholanga
32|20|Ne balia bakhola obwonooni, eshimenyo shiabu ni mumulilo, olwabalienya	okhurulamwo, balikalusibwamwo, ne baliboolelwa mbu: “pile eshinyasio shiomulilo eshia mwayingananga.”
32|21|Netoto khwitsa	okhubapilia eshinyasio eshititi, inyuma weshinyasio eshikhongo, bakhababario bakalukha
32|22|Ne ni wina omwonooni omukhongo oyo, okhushila ulia witsulisibungwa tsinyaali tsia Nyasaye wuwe mana atsihelesia	omukongo?	Toto	efwe khuli beyimongo (likhobo) khubalia bakholanga amabii
32|23|Netoto khwahelesia Musa eshitabu, kho olaba nende inganakani okhubukanana nende Nyasaye tawe, Mana nikhushikhola obulunjifu khubana ba Israil
32|24|Ne nikhukhola abaandi mubo abemilisi, abarukanga okhuloondana nende likhuwa liefu, olwa besumilisia, ne bali basubila muno tsinyaali tsiefu
32|25|Toto Nyasayewuwoniyeowakhabusie hakari	wabu	inyanga	yeyindukho khukalia akabawukhanilanga
32|26|Koo, kashili akhubamanyishila mbu ni emikanda chinga chakhwasishia imbeli wabu, baburanga mumataala kabu ako? Toto mukono khulimwo nende ebimanyisio , koo shibawulilangakhwo tawe
32|27|Koo shibalolakhwo mbu: khuyilanga amatsi khuliloba eliumu, mana nikhukamesilia ebirache, ebiaa ebiruche biabu bilitsangakhwo, nende abeene, koo shibalolangakhwo tawe
32|28|Ne baboolanga mbu: ‘‘niliina okhubusibwa okho toto nimuli mbu muboolanga akabwene?’’
32|29|Boola mbu: “ inyanga yakhubusia, shilikhoonya balia abaloba obusuubili bwabu. Ne shibalihebwa ebise bio khulinda tawe
32|30|Kho baa ninabo ehale, ne oliinde, totobo boosi balindanga (akabaalakwa)
33|1|Ewe Omurumwa, tsililila okhuria Nyasaye ne olawulila abakhayi nende abeshikhabili tawe, toto Nyasaye ni Omumanyi muno, Owamachesi po
33|2|Ne loonda kalia kofimbulilungwa okhurula khu Nyasaye wuwo, toto Nyasaye ali nende obumanyi khu koosi akamukholanga
33|3|Ne wisiche Nyasaye, Ne Nyasaye ayela muno okhuba omuliindi
33|4|Nyasaye shiyakholakhwo Omundu okhuba nende emioyo chibili mushilifu shishie tawe, Ne shiyakhola abakhasi benyu abamuchelaasinjia emikongo chiabu nende emikongo chabanyinenywe- okhuba banyinenywe tawe. Ne shiyakhola Abana bamukhususiye okhuba Abana benyu barulile khumikongo chienyu tawe, ako namakhuwa kenyu okhurula muminwa chienyu butswa, ne Nyasaye niye uboolanga obwatoto, naye niye ulunjisinjia khunjila
33|5|Mubalaanje ameera kabu khubasamwana, obo nibo obuleng’aafu khu Nyasaye, ne nimulamanyile Basamwana tawe ni Abana benyu nende abetsa benyu mudini. Ne shinobutulanikhwinywe khukamwitsukhanile tawe, halali ni obutulani khukalia akemioyo chienyu chikholele katong’ane. Ne Nyasaye ni Omulesheli muno Owetsimbabaasi po
33|6|Omurumwa akhoyesheele muno okhuranjilisibwa khubasalamu (bamusuubila) okhushila bo beene, (okhula bamukomelele Omurumwa kata nibili okhurusia obulamu bwabu nende omwandu) ne Abakhaye bebe ni banyinabwe, Ne abeekho bakhoyeleshele abeene khubeene.	(okhuteshania, okhuchelama nende akandi shinga yako) mushitabo shia Nyasaye, ukhushila Abasuubili bandi nende (Muhanjirina)- halali shinobubii tawe nimukhola obulayi khubesta benyu, kano kamala okhuhandikwa mushitabu
33|7|Ne (itsulila) olwa khwabukula indache khubarumwa nende khwiwe ewe, nende khu Nuhu nende khu Ibrahim nende khu Isah Omwana wa Mariam, ne nikhubukula khubo indache isiro
33|8|Kho areebe abatoto okhulondokhana nende obwatoto bwabu, ne yarecheshela obakhayi eshinyasio eshilulu
33|9|Enywe abasuubila, itsulile tsimbabasi tsia Nyasaye khwinywe, olwa omukanda kwabalwani	kwabeetsela,	mana nikhukurumila omuyeka nende omukanda kwabalwani okwamulaalola, Ne toto Nyasaye alololanga muno akamukholanga
33|10|Olwa babetsela okhurula hekulu wenyu nende hasi wenyu, olwa tsimoni tsiang’ang’ala ne emioyo nichiula khumworokoro, nanyu nimuchaka okhuparira Nyasaye amaparo kakabukhane
33|11|Awo Abasuubili batemwa mana nibaseswa okhuseswa okhukhongo
33|12|Ne olwa obeshikhabili nende balia abali nende obulwale mumioyo chiabu, boboola mbu: “Nyasaye nende Omurumwa wuwe shibakhulaka halali obubeyi butswa.”
33|13|Ne omukanda mulala mubo alwakwaboola mbu: “Enywe abamenyanwa ba Yathribu- mubula amemelo, kho kalushe. Ne omukanda kundi mubo nikusaba Omurumwa obwiyangu nikuboola mbu: “Tsinzu tsiefu nitsikhaya” Ne shitsiali tsikhaya tawe, shibenyanga eshindi tawe halali okhwilukha
33|14|Ne babenjililanga (omukanda kwabalwani abakhayi) hekulu wabu mutsimbeka tsiosi (tsia madina) mana basabwe okhulwana, bakhakholele, neshibakhamenyele omo halali ebise bititi butswa
33|15|Netoto bali balaka Nyasaye inyuma awo mbu shibalikalukhania emikongo chiabu tawe. Ne indakano ya Nyasaye yakharebwe
33|16|Boola mbu: “okhwilukha shikhulabakhoonya tawe nikali mbu mwilukhanga lifwa nohomba okhwirwa, kho shimulawulila obulayi tawe halali hatiti butswa”
33|17|Boola: “Ni wina unyala okhubalinda nende Nyasaye nabenyela obubii nohomba nabenyela tsimbabaasi. “ Ne shibalanyoola omulindi nohomba omukhoonyi owulali Nyasaye tawe
33|18|Toto Nyasaye abamanyile balia abeyikalilanga mwinywe (balatsia muliye tawe) nende balia baboolelanga abashiabwe mbu: ‘‘itse khifwe (mulatsia nende Muhammad tawe) Ne shibatsitsanga muliyie tawe halali hatitibutswa.’’
33|19|Balabakholela obwimani, halali olwa oburi bwitsa, alabalola bakhuhenganga, tsimoni tsiabu nitsibotokhana shinga ulia unyiranga nali okhufwa, halali olwa oburi buwa, babasinyisinjia nende tsinimi tsiabu tsindulu, bakholelanga obwimani amakhuwa amalayi, Abo shibasuubila tawe khulwako Nyasaye yarusiaho omurungo kwebikhole biabu, ne ako ni amangu khu Nyasaye
33|20|(Ukhula isayino muburi bwabu) paparanga mbuemikanda(chiabasuku) chishili okhurula. Ne emikanda echo chitsanga ( khandi), bakhekombele mbu bakhabeele mushitsimi halala nende abamenyanwa bamwo (baduwi), barebasa amakhuwa kenyu, Ne babetsanga halala ninenyu shibakhakhupane tawe halali hatiti butswa
33|21|Toto muli nende eshimanyisio eshilayi khumurumwa wa Nyasaye, khu balia basubilanga Nyasaye nende inyanga yeyindukho, mana barumbula Nyasaye muno
33|22|Ne olwa Abasuubili balola omukanda kweliyie (okwabakhayi) baboola mbu: “ kano niko ka Nyasaye nende Omurumwa wuwe yakhulaka, ne Nyasaye nende Omurumwa wuwe baboola obwatoto. Ne (likhuwa lino) shiliabameta halali obusubili nende obuwulili
33|23|Mubasuubili balimwo Abasatsa abakhola akabalakana nende Nyasaye, abandi bamala okhumala limenya liabu, ne abandi bashilindanga, ne shibakalukhaniakhwo kata hatiti tawe
33|24|Kho Nyasaye arunje abatoto khulwa obwatoto bwabu, ne abasandie abeshikhabili, niyenya, nohomba abaleshele, toto Nyasaye ni Omulesheli muno, Owetsimbabaasi po
33|25|Ne balia abakhaya Nyasaye yabakalusia nende liruma liabu, shibanyoolakhwo shiosi shiosi khubulayi tawe, ne Nyasaye nayela abasuubili mubulwani. Ne Nyasaye ni wa Amani Owoluyali muno
33|26|Ne niyeshia balia abakhukhoonya (abasuku) mubandu bahebwa eshitabu, okhurula mutsingoba tsiabu, mana nara oburi mumioyo chiabu, abaandi babu nimubeera, ne abaandi nimubatila
33|27|Ne nabakhola nimubukula liloba liabu nende tsinzu tsiabu nende omwandu kwabu, nende habundu wamwali nimushile okhusenakhwo tawe, ne Nyasaye nomunyali wabuli eshindu
33|28|Ewe Omurumwa boolela abakhaye bobo mbu: “ nikali mbu mwenyanga obulamu bwokhushialo nende oburone bwabwo, itse abasubule khulekhane omulekhano omulayi.”
33|29|“Ne ni mwenya Nyasaye nende Omurumwa wuwe nende inzu yomwikulu, Awo toto Nyasaye yarecheshela abakholi bamalayi mwinywe omurungo omukhongo
33|30|Enywe Abakhaye abo Murumwa , ulia witsa okhukhola mwinywe abwonooni bwahabulafu, alametelwa eshinyasio okhula khabili, ni kano ni amangu khu Nyasaye
33|31|Ni mwinywe ulia witsa okhuwulila Nyasaye nende Omurumwa wuwe, mana nakhola amalayi, khwitsa okhumuhelesia omurungo kukwe okhula khabili, ne khwamurecheshela omukabo omulayi
33|32|Enywe Abakhasi abo Murumwa, Enywe shimuli shinga yesi yesi mubakhasi tawe, ni mwenya okhuria Nyasaye, kho mula toratosia emioyo chienyu tawe, kho ulia uli nende obulwale mumwoyo kukwe aletsa yekomba tawe. Ne muboole amakhuwa amalayi
33|33|Ne mwikhale mutsinzu tsienyu, ne mulechesia oburone bwenyu shingala bechesinja abakhasi betsinyanga tsiobusilu tawe, ne mulumilile okhulaama ne murusie eshihanwa, ne muwulile Nyasaye nende Omurumwa wuwe, Nyasaye yenya okhuba yiniakhwo eshifwolo enywe Abandu beyinzu, nende okhubatswenula muno
33|34|Ne mwitsulisie (Abandu) akasomungwa mutsinzu tsienyu mutsinyali tsia Nyasaye nende amachesi (amakhuwa komurumwa) toto Nyasaye ni Omumanyi wa makhuwa kefisile ne ni omumanyi wamakhuwa koosi
33|35|Toto abaisilamu Abasatsa nende Abaisilamu Abakhasi, nende Abasuubili Abasatsa nende Abasuubili Abakhasi, nende Abasatsa bawulilanga, nende Abakhasi bawulilanga nende Abasatsa baboolanga obwatoto, nende Abakhasi baboolanga abwatoto, nende Abasatsa besumilisinjia, nende Abakhasi besumilisinjia, nende abehotselesinjia Abasatsa nende Abakhasi behotselesinjia nende Abasatsa barusinjia eshihanwa nende Abakhasi barusinjia eshihanwa, nende Abasatsa bafunganga nende Abakhasi bafunganga, nende Abasatsa abalindanga ebiekenyi biabu, nende Abakhasi balindanga ebiekenyi biabu, nende Abasatsa barumbulanga Nyasaye muno, nende Abakhasi barumbulanga Nyasaye muno, Nyasaye yabarecheshela eshileshelo nende omurungo omukhongo
33|36|Shikakhoyeshele khumusuubili Omusatsa nohomba khumuusibili Omukhasi, olwa Nyasaye nende Omurumwa wuwe nibakhamala okhubusia likhuwa,(bo)babe nende likhuwa lindi mukhubusia okho, ne ulia ulawulila Nyasaye nende Omurumwa wuwe, toto aba akorere, obukori buli habulafu
33|37|Ne (betsulisie ) olwa waboolela ulia wa Nyasaye yakholela obulayi nawe wesi nomukholela obulayi, mbu: “ Tilana nende Omukhasi wuwo ne orie Nyasaye (olamulekha tawe)” Ne nofisa mushilifu shishio aka Nyasaye yenya okhurusia, ne noria amakhuwa kabandu, ne Nyasaye niye ukhoyeshele muno okhuriibwa. Kho Zaid olwa yamalana nomukhasi oyo, khwa khubashila ewe kho bulaba obutinyu khubasuubili okhuteshia abakhasi ba Abana babu bokhulela olwabalaba nibalabenya tawe, Ne lilako lia Nyasaye niliokhukholwa
33|38|Obutulani bubulaho khu Murumwa okhukhola amakhuwa	ka Nyasaye yamusubula, ne edio niliba lia Nyasaye khubalia boosi baranjilila khale, ne lilako lia Nyasaye ni likhuwa liamala okhubusibwa mbu liliba lirio
33|39|Balia boosinjia oburume bwa Nyasaye, nebamuritsanga, ne shibaritsanga yesiyesi tawe halali Nyasaye, ne Nyasaye niye uyela muno okhubala
33|40|Mohammad shi nisamwana yesiyesi mubasatsa benyu tawe, halali ni Omurumwa wa Nyasaye ne niwokhumalilikha mubarumwa, ne Nyasaye nomumanyi wa buli eshindu
33|41|Enywe abasuubila murumbule Nyasaye okhurumbula okhunji
33|42|Ne mumwitsoomie eshilo neshitere
33|43|Ye niye ubarereranga tsimbabaasi, nende Abamalaika bebe (babalamilanga) kho abayinie mushilima okhutsia mubulafu, na niwetsimbabaasi muno khubasubili
33|44|Amashesanio kabu inyanga yakhubukanana ninaye kaliba mbu “mulembe” neyabarecheshela omurungo omulayi
33|45|Ewe Omurumwa , toto efwe khwakhuruma obe Omuloli nende Omusuubisia nende Omwikanyilisi
33|46|Ne obe omulanji khunjila ya Nyasaye, khubuchami bubwe, nende itaa iyininjia obulafu
33|47|Ne subusia Abasubili mbu bali nende tsimbabaasi tsikhongo tsirulanga khu Nyasaye
33|48|Ne olawulila abakhayi nende abeshikhabili tawe, ne olateba amasinyisio kabu tawe, ne wisiche Nyasaye, ne Nyasaye ayela okhuba omulindi
33|49|Enywe balia basuubila, nimuteshia abakhasi abasuubili mana mubaleshe nimushili okhubatilakhwo, eda ibula khubo yamulababalila, mubahelesie shokhubasangasia ne mubaleshe okhulekhana okhulayi
33|50|Ewe Omurumwa, khukhusubulila Abakhasi bao obawahelesia omurungo kwabu, nende balia abomukhono kukwo omulunji kwatila mubalia ba Nyasaye yakhuhelesia, nende Abakhana bomusiani wabu papa wuwo, nende Abakhana ba senje wuwo, nende Abakhana bakhotsa wuwo, nende Abakhana bo mukhana wabu mama wuwo, balia abawuuya ninawe, nende omukhasi omusuubili, niyerusia omwene eshikhaya khumurumwa, Omurumwa mwene niyenya okhumuteshia. Ochamilwa ewe butswa, shini khubasuubili bandi tawe. Toto khwamala okhubenoosilia okakhwabalachila khubakhasi babu, nende abemikhono chiabu emisatsia chiatila, kho bulaba obusiro khwiwe tawe. Ne Nyasaye ni Omulesheli muno Owetsimbabaasi po
33|51|Ositie ebuleka owawenya mubo, ne obukule owawenya. Ne niwenya ulia owawara elubeka, shinobubii khubo tawe. Okhukhola endio khwitsa okhuchila tsimoni tsiabu tsisangale, nebalabeelela tawe, ne babe nobuchami khushilia shiobahelesia, abo boosi. Ne Nyasaye amanyile kali mumioyo chienyu, ne Nyasaye ni Omumanyi(omuholo) Omwihotselefu
33|52|Nomalile okhuba nende (abakhaye bolinabo bano) shochamilwa (okhuteshia) abakhasi nohomba, okhubakalukhania nende abakhasi bandi kata obulayi bwabu nibukhuchamisia, halali ulia ulimumukhono kukwo omulunji. Ne Nyasaye ni Omuloli wabuli eshindu
33|53|Enywe Abasuubili mulenjile mutsinzu tsio murumwa tawe halali okhuula shinga mufuchililwa okhutsia okhulia, eshilibwa shilalindwa okhuya tawe, halali nimulangwa injile nenimumala okhulia musalaane(mubweo) ne mulekhala okhupa tsimbakha tawe, shichila likuwa lino lisinyisinjia Omurumwa, naye abalolelanga tsisoni, ne Nyasaye shalolanga tsisoni okhuboola bwatoto tawe. Ne nimureeba (abakhaye baye) mubareebele inyuma weshikalilo (weyipasia) , okhukhola kano khwitsa okhwosia emioyo chienyu nende emioyo chiabu, ne shimukhoyeshela okhumusinyisia Omurumwa wa Nyasaye tawe. Nohomba okhuteshia Abakhasi baye ye niyakhafwa. Toto likhuwa lino ni tsimbi tsikhongo imbeli wa Nyasaye
33|54|Nimura habulafu shiosi shilia nohomba nimufisa toto bwene Nyasaye yamanya buli eshindu
33|55|Shini tsimbi khubo okhulolana nende basabwe nohomba Abana babu beshisiani, nohomba Abasiani babu, nohomba Abana babasiani babu, nohomba Abana babakhana babu nohomba Abakhasi babu, nohomba balia abemikhono chiabu emilunji chiatila, ne murie Nyasaye, toto Nyasaye ni omuloli wabuli eshindu
33|56|Toto Nyasaye nende Abamalaika bebe basabilanga Omurumwa (tsimbabaasi). Enywe balia abasuubila mumusabile (Omurumwa) ne mumushesie omulembe muno
33|57|Toto balia basinyisinjia Nyasaye nende Omurumwa wuwe, Nyasaye abatsuba khushialo nende mwikulu ne yabarecheshela eshinyasio (shietsisoni) shokhututuya
33|58|Nebalia basinyisinjia Abasuubili Abasatsa nende Abasuubili Abakhasi, khukabalakholele tawe, toto bamala okhuchinga obuchishi obukhongo nende tsimbii tsilolekha
33|59|Ewe Omurumwa boolela Abakhasi bao nende, Abakhana bao, nende Abakhasi babasuubili, beeshie obulayi tsingubo tsiabu, okhukhola endio khulachila bamanyishe, kho balasinyisibwa tawe, ne Nyasaye ni Omulesheli muno Owetsimbabaasi
33|60|Ne Abeshikhabili nende balia bali nende obulwale mumioyo chiabu nende balia abasalasinjia obubii mulukongo, nibalalekha tawe, toto khwitsa okhubasasiakhwo ewe, ne shibetsa okhwikhala omo ahambi ninawe halali khubise bititi butswa
33|61|Batsubwa, wosiwosi abalolekhana batilwe mana berwe okhwirwa
33|62|Liba lia Nyasaye alialiwo khubalia babura, ne sholinyoola muliba lia Nyasaye obukalukhani tawe
33|63|Abandu bakhurebanga okhulondokhana nende indukho, boola mbu: “ obumanyi bwayo bulikhu Nyasaye butswa, ne nishina shitsa okhumanyisia mbu indukho ili ahambi.”
33|64|Toto Nyasaye yatsuba Abakhayi ne nabarecheshela omulilo
33|65|Balimenyamwo tsinyanga tsiosi, neshibalinyoolamwo Omuhelwa nohomba omukhonyi tawe
33|66|Inyanga yobweni bwabu bulikalukhanibwa mumulilo baliboola mbu: “Abaane manyanga khuwulila Nyasaye, mana khuwulila Omurumwa.”
33|67|Ne baliboola mbu: “Nyasaye wefu toto efwe khwaulila Abaami befu, nende Abakhongo befu, mana abo nibakhukosia injila.”
33|68|Nyasaye wefu bahelesie bano eshinyasio shimetekhe, ne obatsube eshitsubo eshikhongo
33|69|Enywe Abasuubila mulaba shinga balia abasinyisia Musa, mana Nyasaye namutswenula khukababoola, naye yali weshiribwa imbeli wa Nyasaye
33|70|Enywe balia basuubila murie Nyasaye ne muboole amakhuwa katoto
33|71|Alabakasilia obulayi ebikhole bienyu ne alabaleshela ebionoono bienyu, ne ulia uwulila Nyasaye nende Omurumwa wuwe, toto alaba naburire okhubura okhukhonga
33|72|Toto efwe khwalolesia omalako kefu likulu nende eshialo nende tsingulu, mana nibikhaya okhukachinga nibiria, ne nikhubilolela tsimbabaasi mana Omundu nachinga. Toto ye ni omwonooni omukhongo omusilu muno
33|73|Kho Nyasaye anyoole okhuhelesia eshinyasio abeshikhabili, Abasatsa nende abeshikhabili Abakhasi, Nende abatsokaasi beshisatsa nende Abatsokaasi beshikhasi, Ne aleshele abasubili abasatsa nende abasubili abakhasi, ne toto Nyasaye ni omulesheli muno owetsimbabaasi po
34|1|Oluyali lwosi ni lwa Nyasaye, ulia owebili mwikulu nende mushialo nebibie, ne mwikulu oluyali nolulwe, naye ni Owamachesi Omumanyi muno
34|2|Amanyile kenjilanga mwiloba nende karulangamwo, nende kekhanga mwikulu nende kaninagamwo, naye ni Omulesheli muno, Owetsimbabaasi po
34|3|Ne abakhayi baboola mbu: “indukho eyo shilikhwitsila tawe,” Boola mbu: “khushina? Nditsuba khu Nyasaye wanje, toto ilibetsela, Omumanyi wakefisile, sishifisanga khuye tawe kata eshili nende obusiru shinga bweyindukusi, mwikulu nohomba khushialo, nohomba eshititi okhushila esho, nohomba eshikhongo muno, halali biosi ebo bili mushitabu shinoosinjia.”
34|4|Abarunje balia abasuubila mana nibakhola ebikhole ebilayi, abo balinyoola obulesheli nende omukabo kwoluyali
34|5|Ne balia bakhalabana okhuyingasia ebimanyisio biefu, nibalola mbu besta okhukhushila, abo balinyoola eshinyasio eshibii shiobululu
34|6|Ne balia bahebwa obumanyi, bamanya mbu kalia keshibwa khwiwe okhurula khu Nyasaye wuwo nikatoto, nako kalunjisinjia khunjila ya Owamaani witsomibungwa muno
34|7|Ne balia abakhaya baboola mbu: “ koo khubechesiekhwo Omusatsa ubaboolelanga mbu olwamuliba nimurandulwe (nimubolele) ebitonye ebitonye mbu mulikalusibwa mwaba ebiloonje obiyiakha?”
34|8|“Koo yakhaba nachiishile Nyasaye obubeyi nohomba ali nende lilalu?” Halali balia abalasubila mwikulu tawe bali mushinyasio nende obukori bwa ehale muno
34|9|Koo, shibalolangakhwo akali imbeli wabu nende akali inyuma wabu akelikulu nende eshialo? Khwenyanga khwakhalomesiye liloba liabamila, nohomba khwakhabakwisiyiekhwo ebitonye bielikulu, toto mu ako khulimwo nende abimanyisio khubuli Omusumba, Owekanila. (yasaba eshileshelo)
34|10|Ne toto khwahelesia Dawud tsimbabaasi okhurula khwifwe, “Enywe tsingulu, kalusie omwoyo halala ninaye, nende enywe amayoni, mwesi. Ne nikhumutoratosilia eshichuma
34|11|Nikhumuboolela mbu “kasia (tsingubo tsiebichuma) tsibambalifu, ne olunjisie obulayi khukhuliimasia. Ne mukhole ebikhole ebilayi, toto esie endolanga kamukholanga
34|12|Ne ewa Suleiman (khwakhola) omuyeka (kwatsitsanga) oluchendo lwakwo alweyitsuli (luyela oluchendo) lwo omwesi mulala, nende oluchendo lwokwo lweyingolobe luyela oluchendo lwo mwesi mulala, mana nikhumusalulila isebeli ya ishaba. Ne mumajini (khwalimwo) nende kalia kakholanga emilimo imbeli wuwe khubuchami bwa Nyasaye wuwe, ne buli wira ebuleka khumalomesio kefu mubo, khumutisia eshinyasio shiomulilo kwakhanga
34|13|Kamukholelanga eliayenya, shinga olukoba lweliye, nende abifwanani, nende masinia amakhongokhongo , nende emifuria emikhongo, achilarusibwa habundu wachio (nikhubaboolela mbu) “enywe Abandu ba Daudi khole ebikhole ebilayi khulwa okhupa orio (khutsimbabaasi tsiamwahebwa). Ne ni batiti mubasumba banje bakhupanga orio
34|14|Ne olwa khwamubusilia okhufwa (olwayafwa) abulaho wabechesia lifwa lilie halali isolo yomwiloba, eyalia indabushi yiyie, kho shingala yakwa Amajini nikamanya nikaboola mbu kabetsanga nikamanya amakhuwa kefisile, shikakhamenyele mushinyasio shiokhututuyibwa esho tawe
34|15|Toto mushimenyo shia (Abandu beshialo sha) sabaa khwalimwo nende eshimanyisio. Emikunda chibili, omukhono omulunji nende omukaata. “Lie khumukabo kwa Nyasaye wenyu, ne mukhupe orio, Eshialo eshilayi, ne Nyasaye ni Omulesheli muno.”
34|16|Halali bo ni baloba, mana nikhubarerera amatsi amanji (nikabiyia tsindalo tsiabu) Ne nikhubakalukhanilia mumikunda chiabu echo, emikunda chindi chibilisa echia ebiamo ebilulu biobukhwakhwa, nende emisala mititi chie mikunasi
34|17|Khwabarunga kano shichila obuyingani bwabu, nafu shikhuhelesinjia eshinyasio tawe halali khu ulia ukhaya
34|18|Ne hakari wabu nende tsingongo tsilia etsiakhwahelesia tsimbabaasi, khwaraho tsingongo tsilolekhana, mana nikhuramwo ebihulushilo bio luchendo ‘‘chendemwo eshilo neshitere nomulembe.”
34|19|Halali nibaboola mbu: “Nyasaye wefu oreho oluchendo olurambi hakari wetsinjendo tsiefu, mana nibakholela emioyo chiabu obubii. Khonikhubakhola tsingano, nikhubasalaasia emikanda chikabukhane, Toto mukano khulimwo nende ameeko khubalia abefwilanga abakhupanga orio muno
34|20|Ne toto Ibilisi nakhola amaparo keke khubo okhuba katoto, kho nibamuloonda , halali omukanda kwabasuubili
34|21|Naye shiyali nende obunyali bwosi bwosi khubo tawe, halali khokhumanye mbu ni wina usuubila mwikulu, ne ni wina uba nende eshibeyibeyi, ne Nyasaye wuwo niye wokhulinda buli eshindu
34|22|Boola: “lanje balia abamuboolanga mbu ni Abanyasaye balali Nyasaye tawe, babula shiosi shiosi kata shiobusiro shinga indukusi, mwikulu nohomba khushialo, ne babulamwo obusaanji (mwikulu nende mushialo) Naye abula omukhoonyi mubo
34|23|Ne okhusabila khwosi khwosi shikhulikhoonya tawe imbeli wuwe halali khu ulia ulichamilwa, okhula shinga lwoburi bulirusibwa mumioyo chiabu baliboola mbu: “Nyasaye wenyu Omulesi aboolele mbushina?” nabo baliboola mbu: “obwatoto, naye niye Owehekulu Omukhongo.”
34|24|Boola: “Niwina abahetsanga emikabo okhurula mwikulu nende khushialo?” boola mbu: “ Nyasaye,“ ne (baboolele) ; ‘‘Toto efwe nohomba enywe khuli khubulunjifu nohomba khubukori,obuli habulafu
34|25|Boola mbu: “shimulirebwa obionoono bia efwe khwakhola tawe, nohomba efwe shikhulirebwa aka enywe mukholanga tawe.”
34|26|Boola mbu: ‘‘Nyasaye wefu alikhukhung’asia, mana alikhubusilia hakari wefu khubwatoto, naye niye Omubusia Omumanyi muno. ”
34|27|Boola mbu: “mumanyiekhwo balia bamutsokasinjia naye okhuba abasaanji (bebe).’’ Shikanyalikhana tawe, halali ye niye Nyasaye yenyene, owa Amaani Owamachesi muno
34|28|Ne sikhwakhuruma halali khubandu boosi, obe Omusuubisia, Omwikanjilisi, halali Abandu abanji shibamanyile tawe
34|29|Ne boboolanga mbu: “Iliba lina indache yino, nimuli ababoolanga obulaamba.”
34|30|Boola mbu: “Muli nende ebise bialakwa, inyanga eyamulalisitilibwakhwo kata isaa ndala nohomba shimuyiliranjilila tawe.”
34|31|Ne balia abakhaya nibaboola mbu: “Shikhulasuubila Ikurani ino tawe, nohomba ebitabu bilia beshibwa imbeli wayio,” Ne nolilolakhwo shinga aboononi olwa baliemibwa imbeli wa Nyasaye wabu, olwabalikalusania amakhuwa abeene khubeene, abateshele balia baliboolela balia belola abakhonga mbu: “Mukhayanga okhuba enywe toto efwe khwakhabeela Abasuubili.”
34|32|Abelola akhuba abakhongo baliboolela abateshele balia mbu: “ mbu efwe khwabekalila obulunjifu nibumalile okhuboolela? Tawe enywe abeene nenywe mwali aboononi.”
34|33|Abateshele balia nibaboolela balia abelola abakhongo, mbu: “Halali mwakholanga ebifwanga eshitere nende eshilo, olwa mwakhulomesinjia okhukhaya Nyasaye nende okhumukholela Abasanji.” Nabo balichisa okhwiyitsulisia olwabalilola eshinyasio, ni khulira ominyororo mumakosi kabalia bakhaya. Shibarungungwa akandi tawe halali kabo bakholanga
34|34|Ne shikhwarumakho Omwikanyilisi mulukongo lwosilwosi, halali abeene lwo abalikho nashio baboola mbu: “Toto efwe khukhaya akamwarumwa ninako ako.”
34|35|Ne nibaboola mbu: “efwe khuli nende Omwandu omunji, nende Abana , ne efwe shikhulihebwa eshinyasio tawe.’’
34|36|Boola: “toto Nyasaye wanje yekulilanga omukabo owayenya ne atutuyilinjia (owa yenya) halali Abandu abanji shibamanyile tawe
34|37|Ne shini omwandu kwenyu nohomba Abana benyu, abetsa okhubara ahambi ninafu khuyingasi halali ulia wasuubila mana nakhola amalayi, Kho abo balinyoola omurungo kumeeteshe khukalia akabakholanga, ne baliba nomulembe mubikoro biomwikulu
34|38|Ne balia bakhalabananga okhuyingasia tsinyaali tsiefu, nibalola mbu balakhushila, abo balirerwa mushinyasio
34|39|Boola mbu: “toto Nyasaye wanje abambulilanga omukabo owayenya mubasumba bebe, ne amututuyilinjia (owanyenya) Ne shiosi shiosi shia murusia, ye alakalusiaho, naye niye Omukabi Omulayi muno
34|40|Ne (betsulile) Inyanga yalibakhung’asia boosi, mana aboolele Abamalaika mbu: “ koo bano babalaamanga?”
34|41|Baliboola mbu: “ oli ehale nende obulemefu bwosibwosi, newe omuhelwa wefu, shini abo tawe, halali bo balaamanga Amajini, ne abaanji mubo bakasuubilanga.’’
34|42|Kho Nyanga yino abulaho ulinyala okhukhoonya owashie khubulayi nohomba khububii. Ne khuliboolela balia bakhola obubii mbu: “pile eshinyasio shiomulilo, shilia eshiamwayingananga.”
34|43|Ne nikhubasomela tsinyaali tsiefu etsiahabulafu, nibaboola mbu: ‘‘uno shini shiosi shiosi tawe halali omusatsa wenya okhubasitia ehale nende aka bapapa benyu balaamanga,” nenibaboola mbu: “kano shini shiosi shiosi tawe halali obubeyi obwachikhwa” Ne baboola balia bakhaya olwa obwatoto bwabetsela mbu: “buno shineshindu tawe halali obulosi obwabulafu.”
34|44|Ne shikhwabahelesia ebitabu biabasomanga	tawe	nohomba shikhwabarerekhwo omwikanyilisi imbeli wuwo
34|45|Nebalia bali embeli wabu nibayingasia, Ne bashili okhula ebuleka wa ekhumi, ewa khwahelesia abo, bayingasia Abarumwa banje, kho eshinyasio shianje shiali shirie
34|46|Boola mbu: “Toto esie ebachelelanga likhuwa elala butswa, mbu mweme shichila Nyasaye, babili babili, nende shiamulala shiamulala, mana mupare mbu; owashienywe uno abula lilabu, ye ni Omwikanyilisisa wenyu eshinyasio eshilulu nishishiili okhuula
34|47|Boola: “Omurungo kwebasaba oko ni okwenyu enywe, omurungo kwanje kulisa khu Nyasaye butswa, naye ni omuloli wabuli eshindu
34|48|Boola: “Toto Nyasaye wanje arusinjia obukori khubwatoto, naye ni Omumanyi muno wa akefisile
34|49|Boola mbu: “obwatoto bwitsile, ne obubeyi shibularera amacheni tawe nohomba shibulakalusia (amani kabwo tawe)
34|50|Boola “Nikali mbu engorere mana engorasa khulwanje omwene, na nelunjikha nishichila nikayafimbulilanga Nyasaye wanje, toto ye ni Omuwulili muno owuli ahambi
34|51|Ne nolalangakhwo shingala baliba nibabeyabeya, halali balibula amelushilo, ne balitilwa abundu ahambi
34|52|Ne baliboola mbu : “khubusuubile,” halali bakhanyala barie okhubunyoola (obuusilamu eyo) habundu ehale eyo
34|53|Bamala okhukhaya khale, ne basukuna ehale amakhuwa kalalolekha, okhurula habundu ahale(khu Nyasaye)
34|54|Ne nibalikalilwa hakari wabu nende kalia akabekomba, shingala abashiabwe bekalilwa khale , toto abo bali nende ingalukhani yokhurera eshibeyibeyi
35|1|Oluyali lwoosi ni lwa Nyasaye owaloonga likulu nende eshialo , owakhola Abamalayika Abarumwa betsimbaya tsibilitsibili,nende tsitaru tsitaru nende tsine tsine. Ametanga khukhuloonga shinga yenya. Toto Nyasaye ni Omunyali wabuli eshindu
35|2|Tsimbabaasi tsia Nyasaye yekulila Abandu abulaho unyala okhutsiikalila, ne etsia yekalila abulaho unyala okhutsirera nalali Ye tawe, naye Niwamaani Owamachesi muno
35|3|Enywe Abandu yitsulile tsimbabaasi tsia Nyasaye khwinywe. Koo aliho omuloonji wundu owulali Nyasaye owubahelesinjia omukabo okhurula mwikulu nende mwiloba? Abulaho ulaamungwa khubwatoto halali Ye butswa. Kho mukalukhanibungwa hena
35|4|Ne nibakhuyingasia bamala okhuyingasibwa Abarumwa balia abaali imbeli wuwo, ne amakhuwa koosi kalikalusibwa khu Nyasaye
35|5|Enywe Abandu toto indache ya Nyasaye niya habwene, kho obulamu bwokhushialo bulakhukatia tawe, nohomba alakhukatia omubeyi omukhongo ulia khu Nyasaye tawe
35|6|Toto Shetani ni omusuku wenyu, kho mumukhole omusuku, ne toto ye alanganga omukanda kukwe okhuba Mubandu bomumulilo
35|7|Balia bakhaya baliba nende eshinyasio eshilulu, ne balia basuubila mana nibakhola amalayi balinyoola eshileshelo nende omurungo omukhongo
35|8|Ne ulia waronelwa ebikhole bibie ebibii, mana nabilola okhuba ebilayi, toto Nyasaye alekhanga owayenya okhukora akore, ne alunjisinjia owayenya , kho omwoyo kukwo kulafwa okhubeela okhubabeelela tawe, toto Nyasaye amanyile muno kabakholanga
35|9|Ne Nyasaye niye uyilanga omuyeka mana kusakasie amaleesi, mana kukoosie khushialo shiafwa, mana nikhulamusilia khuko liloba nilimalilenje okhufwa, ne ni endio nilwa okhulamusibwa mubafu (khuliba)
35|10|Ulia wenya obukhoongo, (amanye mbu) obukhoongo bwoosi nibwa Nyasaye, khuye amakhuwa amalayi kamuulilanga, ne eshikhole eshilayi ashininia. Ne balia bakholanga ebifwanga biamabii balinyoola eshinyasio eshilulu, ne ebifwanga biabu bilitsia akhaya
35|11|Ne Nyasaye yabaloonga enywe okhurula khuliloba.. mana nende okhurulana nende indonyande yamatsi kolwibulo mana nabakhola okhuba Abasatsa nende Abakhasi, ne Omukhasi yesiyesi shachinganga inda nohomba shiyebulanga tawe halali khubumanyi bubwe. Ne shahelesibwa olubaka lwokhumenya nohomba akhututuyilibwa olubaka lulwe tawe, halali koosi kali mushitabu. Toto ako ni amangu khu Nyasaye
35|12|Ne tsinyanza tsibili tsino shitsiakhaba nashilala tawe, ino niyamaatsi amamilimili keshiuya, nokanywa kakholomokha obulayi khumwoyo, ne eyindi eyo nikeyeichumbi amalulu. Ne okhurula mukoosi mulitsangamwo inyama inzelemu, ne murusinjiamwo ebirone biamwifwalanga, ne olalolamwo amaaro nikakhalakaniamwo kho mukhaabemwo tsimbabaasi tsitsie, ne khomunyoole okhupa orio
35|13|Yenjisinjia eshilo mushitere ne yenjisia eshitere mushilo, ne yakhola eliuba nende omwesi okhumuwulila, biosi bichendanga okhula ebise biarebwaho. Oyo niye Nyasaye Omulesi wenyu owuli nende obwami . Ne balia abamulaamanga abalali Ye, babula shiosi shiosi kata shinga olububi lweyitende
35|14|Nimubasaba shibalabawulila amasayo kenyu tawe, nekata nibabawulila shibalabakalusia tawe, ne inyanga yeyindukho balibeekana okhubatsokasia khwenyuokho. Niabulahowakhakhuboolela shingala kali Omumanyi wakoosi tawe
35|15|Enywe Abandu, enywe muli abatakha khu Nyasaye, ne Nyasaye niye Omuyinda witsomibungwa muno
35|16|Ne niyenya nabarusiaho narera ebilonje bindi ebiyakha
35|17|Ne likhuwa elo shilili litinyu khu Nyasaye tawe
35|18|Ne Omundu shalichinga omusiko kwo uwundi tawe, ne ulia uliyingwa okhuchinga shalichinjilwa kata hatiti tawe, kata nali omwikho wuwe. Toto ewe wikanyilisinjia balia abaritsanga Nyasaye wabu Omulesi nabo nibashiili okhumulola ne balumililanga okhulaama (iswala) ne ulia witswenula yetswenulilanga omwoyo kukwe omwene , ne amakalushilo kali khu Nyasaye
35|19|Ne shibakhaba nashilala omuwofu nende ulolanga tawe
35|20|Nohomba eshilima nende obulafu
35|21|Nohomba eshinikha nende obubafu
35|22|Ne shibakhaba nashilala abalamu nende abafuu tawe. Nyasaye awulilisinjia owayenya, nawe shonyala okhuwulilisia bali mubilindwa tawe
35|23|Ewe oli butswa omwikanyilisi
35|24|Toto efwe khwakhuruma khubwatoto obe omusuubisia nende omwikanyilisi. Ne kubulaho omukanda kwosi kwosi okhula omwikanyilisi yoolamwo
35|25|Ne nibakhuyingasia bamala okhuyingasibwa balia abali imbeli wuwo, Abarumwa babu babeetsela nende ebifune bili habulafu nende mutsimbapulo nende ebitabu biobulafu
35|26|Mana nendila balia bakhaya. Mana eshinyasio shianje shiali shirie
35|27|Koo shololangakhwo mbu Nyasaye yeshinjia amatsi okhurula mwikulu mana nikhukarusilia ebiamo bikabukhane obukondo bwabio, ne mutsingulu khulimwo nende tsinyaali tsindafu nende tsinzakhanyu, etsiobukoondo bukabukhane, ne etsindi tsimali muno
35|28|Ne Mubandu nende tsisolo tsimoolanga nende tsisolo tsindi tsikabukhane obukondo, endio, Toto balia baritsanga Nyasaye Mubasumba bebe nibalia abamanya. Toto Nyasaye niwa Amaani Omulesheli muno
35|29|Toto balia basomanga eshitabu shia Nyasaye mana nibalumilila okhulaama mana nibarusia eshihanwa khubilia ebiakhubakabile mubwifisi nohomba mubwang’ang’u basubilanga inganga eyilalisikha tawe
35|30|Kho abarunge omurungo kwabu omulaamba , nende okhubametela okhurula khu tsimbabaasi tsistsie. Toto Ye ni Omulesheli muno owokhupa orio inyinji
35|31|Ne eshitabu shiakhwakhwishila mubufimbulinishioeshiatoto, shifuchilisania nende bilia abialiho embeli washio, toto Nyasaye yamanya muno Abasumba bebe ne abalolanga muno
35|32|Mana nikhuhelesia eshitabu balia abakhwawula mubasumba befu, ne mubo baliho bakholela obubii emioyo chiabu ne balimwo bali hakarikari, ne mubo baliho belushilanga amakhuwa amalayi, khubuchami bwa Nyasaye, obo nibo obulayi obukhongo
35|33|Emikunda chilaliwa tawe balinjilamwo balironwa ebirone bieyidhahabu nende ilulu, ne ebifwalo biabu mwo biliba bia hariri
35|34|Ne baliboola mbu : “oluyali lwosi nilwa Nyasaye owakhurusiliaho eshibeela , toto Nyasaye wefu ni Omulesheli muno owokhupa orio inyinji.”
35|35|Ulia khulwetsimbaasi tsitsie yakhura efwe habaandu okhumenya khatsotso
35|36|Ne balia bakhaya balinyoola omulilo kwa jahanam, shibalibusilibwa okhufwamwo tawe, ne shibalitutuyilibwa eshinyasio shiakwo tawe, ne endio nilwa khulirunga buli omukhayi
35|37|Ne omo balikhupamwo obuyoka: “Nyasaye wefu Omulesi khurusiemwo khwitsa okhukhola amalayi kalali kalia akakhwakholanga” “shikhwabahelesiamwo ebise biomundu okhwitsulila mana Omwikanyilisi nabetselamwo, kho mana mupile, ne Ababii babula ubahabina.”
35|38|Toto Nyasaye nomumanyi wakefisa komwikulu nende khushialo, toto ye ni Omumanyi muno khukali mumioyo
35|39|Ye niye wabakhola okhuba abalindi bokhushialo, kho ulia ukhaya buli khuye obukhayi bubwe, ne shibumetelanga abukhayi okhukhaya khwabu khu Nyasaye halali okhusilwa, ne okhukhaya khwabakhayi shikhubametanga shiosi shiosi tawe halali okhusikha
35|40|Boola mbu: “mulolangakhwo abamusanjinjia benyu abo abamulaamanga habundu wa Nyasaye, munzechesiekhwo nibuleka shina yokhushialo yabaloonga , nohomba balikho nende obusanji bwosi bwosi mwikulu? Nohomba khwabahelesia eshitabu mana bali nende ebifune bili habulafu.? Ne abamabii shibalakananga halali obubeyi butswa
35|41|Toto Nyasaye niye wikalilanga likulu nende ashialo bikhaye okhurulaho ne nibirulaho abulaho wakhabiikalila halali Ye, toto ye ni Omuholo muno Omunji Wobulesheli
35|42|Ne betsuba khu Nyasaye eshitsubo shiabu eshikhongo mbu: “Omwikanyilisi nabetsela mbu balaba abalunjifu muno okhushilakhwo omukanda kundi kwosi kwosi.” Ne olwa Omwikanyilisi yaboolela shiyabametela shiosi shiosi tawe halali obukhayi
35|43|Khulwa okhufura khwabu khushialo, nende okhukhola ebifwanga ebibii ne ebifwanga ebibii shibikalushilanga halali khu ulia wabikhola. Ne shibalindanga tawe halali omulukha kwa balia abaranjilila khale, ne sholanyoola abukabukhani khumilukha chia Nyasaye tawe, nohomba sholanyoola abukalukhasio khumilukha chia Nyasaye tawe
35|44|Koo shibachendangakhwo khushialo mana balolakhwo shinga indukho yabalia bali imbeli wabu yali irie, ne bali nende amani muno okhushila bo? Ne shibulaho shinyala okhushila Nyasaye mwikulu nende khushialo. Toto ye ni Omumanyi muno Omunyali po
35|45|Ne Nyasaye abukulilanga Abandu khukabakholanga , shiyakhaleshelekhwo khushialo khuno isolo yosiyosi tawe, halali ababikhanga okhula ebise biarebwaho, ne olwebise biabu biliula (balirungwa) toto Nyasaye alolanga muno Abasumba bebe
36|1|Ya-Sin
36|2|Nditsuba khu Ikurani yamachesi
36|3|Toto ewe oli mulala Khubarumwa
36|4|Khunjila ingololofu
36|5|Okhwishia khwa Nyasaye Owamani Owobukoosia muno
36|6|Mbukho wikanyilisie Abandu ba Basamwana balekanyilisibwa tawe mana nabo bali mubukoyani
36|7|Obwatoto likhuwa liamala okhubura khubaanji mubo, mana shibasuubilanga tawe
36|8|Toto efwe khwaboya mwikosi mwabu nemikoye okhuula khubinwanwa, mana emirwe chiabu chilisa hekulu
36|9|Mana nikhura imbeli wabu eshikalilo nende inyuma wabu eshikalilo, mana nikhufunikha tsimoni tsiabu mana shibalolanga tawe
36|10|Ne nihalalasa awo khubo, nobekanyilisia nohomba obule okhubekanyilisia , shibalisuubila tawe
36|11|Toto ewe wikanyilisinjia ulia uloondanga ametsulisio mana naria Nyasaye Wetsimbabaasi, khukefisile, kho musuubisie eshileshelo nende omurungo omulayi
36|12|Toto efwe khulamusinjia abafu, ne khuhandikanga kabakholanga nende kabalekha inyuma. Ne buli eshindu khwashibikha mushitabu shinoosinjia
36|13|Ne bakanile imbakha nobachelasilia , Abandu bolukongo olwa betselwa nende Abarumwa
36|14|Olwa khwabarumila babili, nibabayingasia mana nikhubametela owakhataru nibaboola mbu: “ toto efwe khurumilwe khinywe.”
36|15|Nibaboola mbu: “enywe mulisa Abandu shinga efwe, ne (Nyasaye) Omunji Wetsimbabaasi shiyeshiakhwo shiosi shiosi tawe, ne enywe mukatinjia butswa.”
36|16|Baboola mbu: “Nyasaye wefu Omulesi amanyile mbu efwe toto khurumilwe khwinywe
36|17|Nekhubula elindi tawe halali okhusia likhuwa lili habulafu
36|18|Baboola mbu: “efwe khubekongola nimulalekhana ninafu tawe khulabalasa amachina ne mulanyoola eshinyasio eshikhongo okhurula khwifwe.”
36|19|Baboola mbu : “obubii bwenyu buli khwinywe, Shichila okhwitsulisibwa butswa, nohomba enywe muli Abandu babura eshichelo?”
36|20|Mana Omundu mulala niyetsa okhurula mumbeka wolukongo nayuukanga naboola mbu: “enywe Abandu banje muloonde Abarumwa bano.”
36|21|Muloonde balia abalabasaba omurungo tawe, nabo abeene nabalunjifu
36|22|Ne khulwa shina ndalalaama ulia wanoonga ne ewuwe namulikalusibwa
36|23|Koo endiile Abanyasaye bandi balali Ye. Omunji wetsimbabaasi niyanyenyela amabii okhusaba khwenyu shikhukhoonya shiosi shiosi tawe nohomba shibakhahabina tawe
36|24|Toto mana esie endio emba endi mubukori bwa habulafu
36|25|Toto esie usuubiile khu Nyasaye wenyu omulesi kho murechelesie
36|26|Naboolelwa mbu ; “injila mwikulu,” naboola mbu : “ Abayie Abandu banje bamanyanga khwo
36|27|Shingala Nyasaye wanje Omulesi yandesheele mana niyanda mubalia boluyali.”
36|28|Ne shikhweshiakhwo khubandu be imbeli wuwe omukanda kweliyie okhurula mwikulu ne shikhwali beshia tawe
36|29|Lwali butswa oluyoka lulala, mana bo nibanyisibwa
36|30|Abaane, ebeelelela Abandu banje Omurumwa yesiyesi shiyabetselaga tawe okhula bamubayile
36|31|Koo shibalolangakhwo emikanda chinga chakhwasishia imbeli wabu. Abo toto shibalibakalushila tawe
36|32|Ne toto boosi balikhung’asibwa barerwe imbeli wefu
36|33|Ne eshimanyisio khubo-liloba [eliuma] liafwa khulilamusinjia mana khuchesemwo imele yabaliitsanga
36|34|Ne nikhukasiamwo emikunda chie tsitende nende tsizabibu ne nikhukasiamwo tsisebele
36|35|Kho balie khubiamo bie nende ake emikhono chiabu chilakholele tawe, koo shibakhupanga orio tawe
36|36|Oluyali nilwa Nyasaye waloonga eshisatsa	neshikhasi	bioosi khubimelanga mwiloba nende enywe abeene nende ebiabalamanyile tawe
36|37|Ne eshilo neshimanyisio shindi khubo, olwa khurusinjiamwo eshiteere nabo baba mushiilima
36|38|Ne eliuba lichendanga khushichelo shalio esho nisho eshichelo shia Nyasaye Owamaani Omumanyi muno
36|39|Ne Omwesi khwakukasilia ebichelo okhula okhukalukha shingala kwali shinga likhamari liumile
36|40|Eliuba shiniliula khumwesi nohomba eshilo okhubura eshitere nabo biosi bibotokhananga khutsinjila tsiabio
36|41|Ne ni eshimanyisio khubo mbu efwe khwachinga olwibulo lwabu musafina yetsula
36|42|Ne nikhwabalonjela okhurula khwifwani eyo ebiabarakanga
36|43|Ne nikhwenya nikhubayibisia ne abulaho ubakhoonya nohomba shibahabinwa tawe
36|44|Halali tsimbabaasi tsirulanga khwifwe nende omwikhoyo kwebise bititi
36|45|Ne nibaboolelwa mbu; “mwilinde nende khukali imbeli wenyu nende kali inyuma wenyu mwakhaba murio mwanyoola okhubeelwa tsimbabaasi.”
36|46|Ne ishimanyisio shiosi shiosi shia Nyasaye wabu Omulesi nishiboolela shibabukulangamwo oluchendo tawe
36|47|Ne nibaboolelwa mbu; “rusie khubilia bia Nyasaye wenyu abakabile ,abakhayi baboolelenga Abasuubili mbu; ‘‘koo khubalisie biala ba Nyasaye niyenya nabalisia? toto enywe muli mubukori bwabulafu.”
36|48|Ne baboolanga mbu; “kamukhulakanga kano kalirulila lina nimuli toto abahabwene.”
36|49|Shibalindanga halali oluyoka lulala butwsa lulibabukula nabo nibali mukhusolana
36|50|Mana shibalinyoola okhulaamila nohomba shibalikalukha khubandu babu tawe
36|51|Na olwa olwika lulikhupwa balirula mubilindwa nibelushila ewa Nyasaye wabu Omulesi
36|52|Baliboola mbu; “abayie! wina ukhulamusiyie	olwakhubeele nikhukonele, kano niko kayalaka Omunji wetsimbabaasi ne Abarumwa baboola katoto.”
36|53|Ne shiluliba halali oluyoka lulala butwsa mana boosi balikhung’asibwa imbeli wefu
36|54|Mana olwa lelo abulaho yesiyesi olikholelwa	amabii	kosikosi ne shimulirungwa halali kalia kamwakholaga
36|55|Toto Abandu bo mwikulu lelo bali khumilimo nibakonele (khubusangafu)
36|56|Bo nende abakhaye babu nibali mubinikha bayeshele khubisaala biobwokhola
36|57|Balinyolamwo tsimbia tsiosi tsiebiamo, nebalinyoolamwo buli eshiabeenya
36|58|“Omulembe,” likhuwa lirula khu Nyasaye Omulesi Wobukoosia muno
36|59|Ne enywe abetsimbii mwiyawule olwalelo
36|60|Koo shindalakana ninanyu mbu enywe Abandu mulalaama Shetani tawe , toto ye ni Omusuku wenyu owabulafu
36|61|Ni mbu munaame esie ino niyo injila ingololofu
36|62|No khubwatoto ye yakosia omukanda omukhongo mwinywe , koo shimwaparangakhwo tawe
36|63|Mana ino niyo Jahanam yamwalakungwa
36|64|Injilemwo lelo shingala mwakhayanga
36|65|Olwa lelo khutimbia eminwa chiabu ne imikhono chiabu chiboole ninafu ne ibilenje biabu birusie obuloli khu kalia kabakholanga
36|66|Ne khwenyanga khwakhatimbiyie tsimoni tsiabu baba nibashilanila injila halali bakhalutsi barie
36|67|Ne	khwenyanga khwakhabakalukhaniye ifwani abali hao butswa, mana shibakhanyalile okhutsia nohomba okhukalukha tawe
36|68|Ne wakhukofusia khumukalusinjia inyuma mubulonji mana koo shibakhaparangakhwo
36|69|Ne shikhwamwechesia [Muhammad] tsinyimbo tawe ne kano shikenyekhana khuye tawe, shino ni eshitsulisio nende Ikurani iretsanga abulafu
36|70|Khulwo khwikanyilisilia ushili omulamu ne likhuwa libure khubakhayi
36|71|Ko shibalolanga mbu khwabaloonjela okhurulana khumilimo chie mikhono chiefu tsisolo tsiemiruko, etsia barukanga
36|72|Ne nikhubanguyisilia etsindi mutsisolo etso tsiabaninangakhwo ne etsindi batsiliitsaanga
36|73|Ne bo banyoolanga mutsisolo etso obukhonyi nende ebinywebwa kho mana shibakhupanga orio tawe
36|74|Ne batila Abanyasaye bandi habundu wa Nyasaye mbu khobanyoole obukhoonyi
36|75|Shibalinyala okhubakhonya halali abo nibo baliba Abasikari babu olwabali khwitsila
36|76|Manaamakhuwakabukalakhubelesia tawe, toto efwe khwamanya kabafisanga nende kabaretsaanga habulafu
36|77|Ne Omundu shalolanga mbu khwamuloonga okhurulana nende indonyande ya amatsi kolwibulo mana toto ye niye omuseeri wahabulafu
36|78|Ne alakhuchelasilia naye yebilila okhulongwa khukhwe -mana naboola mbu : “ ni wina oyo ulilamusia ebikumba nibimalile okhubulungukha?”
36|79|Boola mbu; “ alibilamusia ulia wabiloonga olwokhuranjilila, naye ni Omumanyi muno wabuli okhuloonga khwosi”
36|80|Ulia wabakholela okhunyoola omulilo okhurula khumusala omubisi mana nimunyoola okhubwana omulilo okhurulana ninakwo
36|81|Koo waloonga likulu nende eshialo shanyala okhulonga bafwana ninabo? Khulwa shina naye niye Omuloonji Omukhongo Owamachesi muno
36|82|Toto likhuwa lilie niyenya eshindu ashiboolela butswa mbu: “ ba’’ ni shiba
36|83|Mana yatswenukha ulia wobwami bwa buli eshindu buli mumukhono kukwe, ne ewuwe niwo amulikalusibwa
37|1|Nditsuba khubemaanga khulunyaali
37|2|Nende khubalia bakaninjia amabii
37|3|Nende khubalia basoomanga obwitsulisio
37|4|Toto Nyasaye wenyu nimulala butswa
37|5|Nyasaye Omulesi welikulu nende eshialo nende ebili hakari wabio. Ne ni Nyasaye Omulesi we ebukwe tsiosi
37|6|Toto efwe khwarona likulu liahambi khutsing’ining’ini
37|7|Khulwokhulinda okhurulana nende buli Shetani Omukhayi
37|8|Balanyoola okhuwulila ebilonje bioluyali, ne baloondungwayo buli mumbeka
37|9|Baloondungwa ne bali nende eshinyasio shilawa
37|10|Halali ulia upusulanga eshindu eshititi , ne mana shimulondangakhwo eshikhupo shimesamesanga
37|11|Barebekhwo mbu koo abo ni baloongwa okhuloongwa okhutinyu muno okhushila ebilonje bindi biakhwaloonga? Toto efwe khwabaloonga okhurulana khuliloba litilanga
37|12|Owukanga nabo bakholanga omubayo
37|13|Ne nibetsulisibwa shibetsulilanga tawe
37|14|Ne nibalola eshimanyisio nibakhola omubayo
37|15|Ne baboola mbu: “kano shinishiosi shiosi tawe halali ni obulosi butswa buli habulafu.”
37|16|Mbunikhufwanikhumalileokhubaliloba nende ebikumba, kho toto khulilamusibwa
37|17|Kata bapapa befu bakhale
37|18|Boola mbu: “mmm! nanyu nimuli batutuyibwe .”
37|19|Eyo oluyoka lulikhupwa lulala butswa, ni hawo niwo abalilola
37|20|Baliboola mbu: “ abayiee, ino niyo inyanga yomurungo.”
37|21|Ino niyo inyanga yeyindukho yamwakhayanga
37|22|Bakhung’asie boosi bakhola amabii nende abakhasi babu nende balia boosi babalaamanga
37|23|Nibakhaya okhulaama Nyasaye bachomie khunjila yomulilo kwa Jahannam
37|24|Mana mubeemie. Totobo balarebwa
37|25|“Mubeele murie? Shichila shina nimulakhoonyana?”
37|26|Halali olwalelo balaloonda lilako
37|27|Balihengana abeene khubeene nibarebana
37|28|Baliboola mbu: “ toto enywe mwakhwitsilanga okhurula omukhono omulunji”
37|29|Balibakalusia mbu: “Halali enywe abeene shimwali Abasuubili tawe.”
37|30|“Efwe shikhwali nobunyali khwinywe tawe halali enywe abeene mwali abakori”
37|31|Mana omuse kwa Nyasaye wefu Omulesi kumalile okhubura. Toto efwe khulapila butswa eshinyasio
37|32|Khwabakosia eshichila mbu fwesi khwali abakori
37|33|Toto abo inyanga eyo balisaanga halala mushinyasio
37|34|Endio nilwakhulikholela Abamabii
37|35|Olwa baboolelungwa mbu: “abulaho Nyasaye ulaamwa khubwatoto halali Nyasaye Mulala butswa- besuunganga
37|36|Baboolanga mbu efwe khuleshesa Abanyasaye befu okhubeela Omukaasi wetsinyimbo wuno Omulalu
37|37|Halali ye yetsa khubwatoto ne afuchilisania nende Abarumwa
37|38|Toto enywe mulipila eshinyasio eshilulu
37|39|Ne shimulirungwa tawe halali kalia akamwakholanga
37|40|Halali Abasumba ba Nyasaye abalobole
37|41|Abo nibo balinyoola omukabo omubiishe
37|42|Ebiamo , nabo balihebwa oluyali
37|43|Mumikunda chobwokholo
37|44|Baliba khubisaala nibahengane
37|45|Balibotokhanilibwa eshisanda shieshinywebwa shieyisebele
37|46|Eshinywebwa eshilafu , eshimilimili khu ushinywa
37|47|Shibula obubii , nohomba shishibameesia tawe
37|48|Ne baliba nende Abakhasi betsimoni tsietsisoni tsindayi
37|49|Abakhasi shinga amabuyu kaliindwa
37|50|Baliinjila bachake , okhureebana abeene khubeene
37|51|Aliboola omubooli mulala mubo: “toto esie ndali nende Omwitsa.”
37|52|Yambolelanga mbu: “lano ewe ulimubafuchililanga?”
37|53|‘‘Mbu nikhufwa khwaba liloba nende ebikumba, mbu khulirungwa mana khwabalwa?’’
37|54|Aliboola mbu: “ laano enywe mulola murie?”
37|55|Mana alimuhenga kho alimulola hakari wa Jahannam
37|56|Aliboola mbu: “wallahi, Nyasaye mulala wali ahambi okhungosia.”
37|57|Tsikhayanga okhuba tsimbabaasi tsia Nyasaye wanje omulesi ndakhabeele mubalia abenjisibwamwo
37|58|Koo! Efwe shikhulifwa tawe
37|59|Halali okhufwa khwefu khwokhuranga, nafu shikhulinyoola eshinyasio tawe
37|60|Toto	khuno	nikho	okhubura okhukhongo
37|61|Ne	shinga kano, nikabakhole balia bakhola
37|62|Koo okhubukanilwa endi shinokhulayi nohomba omusaala kwa Zaquum
37|63|Toto efwe khwakukhola okhuba eshinyasio khubalia abamabii
37|64|Toto oko ni omusaala kurulanga hakari wa Jahannamu
37|65|Ebibuli bie biamo biakwo bili shinga omurwe kwa mashetani
37|66|Toto abo balilia ebiamo ebo mana betsusie tsinda tsiabu
37|67|Mana khu ako belesibwe amaatsi kayile karabachila
37|68|Mana obwatoto amakalushilo kabu kaliba Jahannam
37|69|Toto bo banyoola Basabwe nibakora
37|70|Nabo nibakhola lwangu okhuloonda amaseenelo kabu
37|71|Ne khubwatoto bamala okhukora imbeli wabu Abandu bakhale abaanji
37|72|Ne toto efwe khwabarumila abekanyilisi
37|73|Mana henga olole shingala indukho yabalia ebekanyilisibwa
37|74|Halali Abasumba ba Nyasaye abalobole
37|75|Ne toto Nuhu Yakhulaanga , ne efwe khuli abalayi po abafuchililanga
37|76|Ne nikhumuhabina ye halala nende Abandu be okhurulana nende amasila amakhongo
37|77|Mana nikhukhola olwibulo lulwe okhutoong’a
37|78|Mana nikhulekha ifuma indayi khubetsa inyuma wuwe
37|79|Omuleembe kube khu Nuhu mushialo shioosi
37|80|Toto endio nilwakhurunganga abakholi bamalayi
37|81|Toto ye ali Mubasumba befu Abasuubili
37|82|Mana Abandi abo nikhubasishia mumatsi
37|83|Ne toto Ibrahim yali mumukaanda kukwe
37|84|Olwa yetsela Nyasaye wuwe Omulesi nende Omwoyo kukwe kwoosi
37|85|Olwa yaboolela Papa wuwe nende Abandu bebe mbu: “nishina shiamulamaanga?”
37|86|Eminyasaye chiobubeyi echilali Nyasaye nichiamwenyanga?”
37|87|‘‘Mupariranga shina Nyasaye Omulesi webilonje bioosi?”
37|88|Mana nasitia tsimoni okhuhenga tsing’ining’ini
37|89|Naboola mbu: “toto esie endwala.”
37|90|Nabo nibamulekha nibamufutarira omukongo
37|91|Mana nabwondela Eminyasaye chiabu. Nachiboolela mbu: “shichila shina nimulaliitsanga?’’
37|92|‘‘Mubeele murie amulalomalomanga tawe?’’
37|93|Mana nachikalukhanila nachikhupa nomukhono omulunji
37|94|Mana nibamwitsila lwangu lwangu
37|95|Naboola mbu: “ enywe mulaamanga ebindu bia mwiraanyanga abeene?”
37|96|Ne Nyasaye niye wabaloonga halala nende akamukholanga ako
37|97|Nenibaboola mbu mumumbashile eshiumbashe mana mumusukune mumulilo
37|98|Benya okhumukholela amabii halali nikhubakhola bo okhuba bahasi
37|99|Ne naboola mbu : “ toto esie ewuya enzia ewa Nyasaye wanje Omulesi, ye alalunjisia”
37|100|Ewe Nyasaye wanje Omulesi, mbelesie ulia uli mubakholi bamalayi
37|101|Mana nikhumusubisia Omwana Omwihotselefu
37|102|Olwa yoola eshichelo shiokhuchenda ninaye yamuboolela mbu: “ewe mwana wanje , toto esie endutsi mumaloro mbu ekhusinzanga, kho hengamwo olola orie?” naboola mbu: “ ewe papa wanje, khola shinga olomesibungwa witsa okhunyoola Nyasaye nachama nendi mubalia befwiila”
37|103|Kho boosi babili olwa behotselesia , mana namukonelia obweni
37|104|Nikhumulanga mbu : “ewe Ibrahim!”
37|105|Omalileokhukholahabwenikhumaloro ako, toto endio nilwakhurunganga Abakholi bamalayi
37|106|Toto kano ni amatemo kali habulafu
37|107|Mana nikhumuhelesia eshisinzo shioluyali
37|108|Mana nikhuleshela ifuma indayi khubetsa inyuma
37|109|Omulembe kube khu Ibrahim
37|110|Endio nilwakhurunganga Abakholi bamalayi
37|111|Toto ye ali Mubandu befu basuubila
37|112|Ne nikhumusuubisia okhwibulwa khwa Is’haaq, naye ni Omurumwa womubandu Abalayi
37|113|Mana nikhumuhelesia tsimbabaasi ye nende Is’haaq. Ne mulwibulo lwabu nibarulamwo Abandu abalayi nende balia bakhola amabii khumioyo chiabu habulafu
37|114|Netoto khwakholela obulayi Musa nende Harun
37|115|Nikhumuhabina halala nende Abandu babu okhurulana nende obutinyu obukhongo
37|116|Mana nikhubahabina nibaba nibo abashila
37|117|Ne nikhuhelesia babili abo eshitabu shinoosinjia
37|118|Mana	nikhubalunjisia	khunjila ingololofu
37|119|Mana nikhubaleshela ifuma indayi khubalia betsa inyuma wabu
37|120|Omulembe kube khu Musa nende Harun
37|121|Toto endio nilwakhurunganga balia abalayi
37|122|Toto babili abo bali Mubasumba befu abalayi
37|123|Ne toto Elyas yali Mubarumwa
37|124|Olwa yaboolela Abandu bebe mbu: “shimuritsanga tawe?”
37|125|Mulaamanga Baal ( eshimoosi shieidhahabu) ne mulekha omuloonji mwene
37|126|Nyasaye Omulesi wenyu nende wa bapapa benyu bakhale
37|127|Mana nibamuyingasia. Ne toto balikhung’asibwa (mumulilo)
37|128|Halali	Abasumba	ba	Nyasaye Abatswunulwa
37|129|Mana nikhubaleshela ifuma indayi khubalia betsa inyuma wabu
37|130|Omulembe kube khu Ilyas
37|131|Toto endio nilwakhurunganga balia Abalayi
37|132|Toto ye ali Mubasumba befu Abasuubila
37|133|Ne toto Luti ali Mubarumwa
37|134|Olwa khwamuhabina halala nende Abandu baye boosi
37|135|Halali Omukhasi omushiele owali mubatong’a inyuma
37|136|Mana nikhusishia abandi abo
37|137|Ne toto enywe mubaburangakhwo mumabwibwi
37|138|Nende	eshilo,	mana	kho shimukharetsangakhwo mubwongo tawe
37|139|Ne toto Yunus yali mulala khubarumwa
37|140|Olwa yelushila muliaro litsule
37|141|Mana nibasanjilana mumakhuwa, mana nikamukwiila
37|142|Mana inyeni nimumila naye nali ufunaanibwa
37|143|Ne akhayanga okhuba mubalia abetsoominjia Nyasaye
37|144|Yakhamenyele munda mwayo okhuula inyanga yokhulamusibwa mubafu
37|145|Mana nikhumusukuna khulukuku, naye nali omulwale
37|146|Nenikhumumesilia omumela kwelihondo
37|147|Ne khwamuruma khubandu iyelefu imia ndala nohomba bashilaho awo
37|148|Mana nibasuubila nenikhubara mubwokholo okhula okhufwa khwabu
37|149|Ne bareebe mbu: “ Nyasaye wuwo niye uli nende Abana abakhana nabo babe nende Abana abasiani
37|150|Nohomba khwaloonga Abamalaika okhuba beshikhasi nabo nibalola
37|151|Ne toto manya mbu khububeyi bwabu baboolanga mbu
37|152|“Nyasaye yebula” ne toto obo ni obubeyi
37|153|Oh, yalobola Abana beshikhana okhushila beshisiani
37|154|Baane mulimurie? Mubusinjia murie
37|155|Ohh shimuparangakhwo tawe
37|156|Nohomba muli nende eshifune shiatoto
37|157|Mana nakharerekhwo eshitabu shienyu (itaurati) nikali mbu muboolanga obwatoto
37|158|Ne baraho okhwinjilana khwolwikho hakari waye nende Amajini, ne Amajini kamala okhumanya mbu toto (baboolanga bario) balikhung’asibwa (mumililo)
37|159|Oluyali ni lwa Nyasaye , Nyasaye	nomutswenufu	muno khukabamuchishilanga
37|160|Halali Abasumba ba Nyasaye Abatswenufu
37|161|Mana enywe nende abamulamanga
37|162|Shimunyala okhubakosia tawe
37|163|Halali ulia ulinjila mumulilo
37|164|Ne habulaho yesiyesi mwifwe halali alinende habundu wuwe amanyikhane
37|165|Ne toto efwe nefwe khwemaanga olunyaali
37|166|Ne toto nefwe betsoominjia
37|167|Ne baliho balia baboolanga mbu
37|168|‘‘Khubeetsangakhwo nende ametsulisio ka Abandu bakhale (bebitabu)
37|169|Toto khwakhabeele Abasumba ba Nyasaye Abatswenufu.’’
37|170|Halali	(olwashitabu	shiabetsela) bashikhaya mana hambi hano nibalole
37|171|Ne toto likhuwa liefu liamala okhuranjilila khubasumba befu Abarumwa
37|172|Mbu abo toto nibo balihabinwa
37|173|Ne omukanda kwefu kwabalwani niko kulishila
37|174|Kho baleshe butswa khubise ebititi
37|175|Ne bahenje butswa, ahambi hano balitsa okhumanya
37|176|Koo eshinyasio shia Nyasaye nishio shiabayungubasinjia
37|177|Kho eshinyasio olwashilibeshela mushikuri, iliba itsuli imbi khubalia bekanyilisibwa
37|178|Kho baleshesa khubise bititi
37|179|Ne bahenje butswa nabo balitsa okhumanya
37|180|Nyasaye Omulesi nomutswenufu muno okhurulana khukabamuchishilanga
37|181|Ne omulembe kube Khubarumwa
37|182|Ne oluyali lwoosi nilwa Nyasaye Omulesi wabiloonje bioosi
38|1|Swad. Nditsuba khu Ikurani eyili nende ametsulisio
38|2|Halali Abakhayi bali mwikhwilola nende obuyingani
38|3|Ni emikanda chinga chiakhwasishia imbeli wabu niboopa obuyoka , ne ebise biokhuwonibwa biali biburire
38|4|Ne bawuka mbu Omwikanyilisi okhurula mubo okhubetsela , mana nibaboola mbu: “uno ni Omulosi Omubeyi.”
38|5|Eh! akholele Abanyasaye okhuba Nyasaye mulala yenyene! Toto kano ni amakhuwa khokhuchenyia
38|6|Mana Abakhongo babu nibarula nibababoolela mbu: “mutsie mana mutinyesa Khubanyasaye benyu, toto endio nilwakenyekhana.”
38|7|Efwe shikhwawulilakhwo kano mushima shiefu shiokhumalilikha tawe, ne kano shineshindu tawe halali ni obuchishi butswa
38|8|Mbu niye butswa weshilibwa amekanyilisio mwifwe. Halali abo bali nende eshibeyibeyi khu amekanyilisio kanje, ne mana bashili okhupila eshinyasio shianje
38|9|Nohomba bali nende ebiachi bietsimbabaasi tsia Nyasaye wuwo Omulesi, Owa amani Khakaba
38|10|Nohomba bo bali nende obwami bwomwikulu nende khushialo nende ebili hakari wabio? Khomana banine tsinjila tsiokhutsia eyo
38|11|Oko niko omukanda kwabalwani kulishilwa mumikanda chilia chilishilwa
38|12|Bayingana inyuma wabu Abandu ba Nuhu, nende babu A’di nende Firaun owali nende ebiumbashe
38|13|Nende Thamud nende Abandu ba Luti nende Abandu bomumutsuru. Echo nichio emikanda
38|14|Abo boosi bayingasia Abarumwa mana nibakhoyeshela eshinyasio
38|15|Ne bano shiabalindangasa ni oluyoka lulala butswa olulali ehale tawe
38|16|Nabo baboolanga mbu: “Nyasaye wefu Omulesi khurerere eshinyasio shiefu inyanga yeyindukho nishili okhuula.”
38|17|Wisumilisie khukababoolanga ako, ne witsulile Omusumba wefu Daudi Owa amani. Toto ye yali omunji wokhusaba eshileshelo
38|18|Netoto khwahotselesia ebikulu halala ninaye nibitsoomia ingolobe nende mumabwibwi halala ninaye
38|19|Ne kata amayoni kakhung’asibwa emikanda nemikanda, koosi kali amehotselefu khuye
38|20|Ne nikhumeta amani obwami bubwe, ne nikhumuwa amachesi nende obumanyi bwokhubusia omuse
38|21|Ne koo wawulikhwo olukano lwabasoolani olwa bekalilwa okhwinjila munzu
38|22|Olwa benjila wa Daudi , naye nabaria, nibaboola mbu: “olaria tawe, efwe khuli abasoolani babili, mulala wefu akosele owashie, mana okhukabukhasie khubwatoto , ne olakwila elubeka tawe, ne okhulunjisie khunjila yo bwatoto
38|23|Toto uno ni Omusiani wefu, ali nende amakondi amakhasi amakhumi tisa nende tisa, nasi endisa nende likondi lilalasa lieshikhasi, mana aboolanga mbu :“mbelesie elilio elo ekhuruchile” (nasi shindenya tawe) ne yashilile khumakhuwa
38|24|Toto ye akholele obubii okhusaba likondi lilio okhumeta khukeke, netoto abeyisanga abanji bakholelanga obubii khubeene, halali balia basuubila mana nibakhola amalayi nenibatiti mubo. Mana Daudi nalola mbu khumukholeele amatemo, nasaba eshileshelo khu Nyasaye wuwe, mana nakwa hasi okhwihotselesia khu Nyasaye wuwe nende okhumukalushila
38|25|Mana nikhumuleshela ako, netoto ye alinende eshisaala eshikhongo nende habundu halayi alikalukha khwifwe
38|26|Ewe Daudi toto efwe khwakhukhola okhuba omulindi wefu khushialo, kho khalaka emise chia Abandu khubwatoto ne olalonda obwikombi bwomwoyo bwakhukosia khunjila ya Nyasaye , toto balia balekha injila ya Nyasaye abo balinyoola eshinyasio eshilulu khulwa okhubula oluchendo khwabu muyinyanga yokhubalilwa
38|27|Ne shiwalonga likulu nende eshialo nende ebili hakari wabio eshikhaya tawe. Ako ni amaparo kabakhayi. Bali nende eshinyasio eshilulu Abakhayi abo mumulilo kubalinyoola
38|28|Nohomba khukhole balia basubila babe shinga balia bakholanga amabii khushialo, nohomba khukhole abaria Nyasaye shinga abetsimbii
38|29|Eshitabu shino shakhwakhwishilia ewe shilimwo tsimbabaasi tsinyinji, kho banyoole okhupaara mutsinyaali tsiashio, ne bobwoongo banyoole okhuwulila
38|30|Ne khwahelesia Dawudi Suleiman yali Omusumba omulayi muno, toto ye yali omunji wokhukalushila Nyasaye
38|31|Olwa yarumilwa ingolobe tsifarasi tsiwulelanga nitsiemele,	tsinyangu okhutsunukha
38|32|Mana naboola mbu : “esie ndachama ebindu ebilayi khulwa okhwitsulila Nyasaye wanje, mana (tsifarasi etso) nitsifisa inyuma weshikalilo. (Suleiman niyenya mbu atsilole khandi)
38|33|Mutsikalusie khwisie , mana nachaka okhutsitilakhwo mwikosi nende khubilenje
38|34|Mana nikhura Suleiman mumatemo, nenikhura omubili khushisaala shishie, mana nakalukha okhusaba eshileshelo
38|35|Naboola mbu: “Nyasaye wanje undeshele ne umbelesie obwaami bwo mundu wundi alalinyoola inyuma wanje tawe, toto ewe newe Omuwani.’’
38|36|Mana nikhukhola omuyeka okhumurumushila,	kwachendanga khumunwa kukwe, hosi hosi ayenya okhuula
38|37|Mana nikhukhola amashetani okhumurumushila, koosi kombakhanga nende keyibilanga
38|38|Nende abaandi boboyungwa khuminyororo
38|39|Shino ni eshihanwa shiefu, kho mana rusia nohomba shitiile, shibula eshichelo
38|40|Ne toto ye ali nende oluyali okhwinjisibwa ewefu, nende habundu halayi muno wokhukalukha
38|41|Ne yitsulila Omusumba wefu Ayub, olwa yalanga Nyasaye wuwe mbu: “ toto esie shetani yanderere obusinyifu nende obusandi.”
38|42|Nyasaye namuboolela mbu : “sieba hasi eshilenje shishio (isebele nirundukha hasi awo) kho amatsi amanyifu ko khwisinga wisinje ngako, nende kokhunywa onywe.”
38|43|Mana nikhumuhelesia Abandu bebe nende abandi shinga abo, nende tsimbabaasi tsirula khwifwe, nende eshitsulisio khubaandu bobwongo
38|44|Ne bukula mumukhono kukwo olusaala , omukhupile (omukhaye wuwo khulwokhwitsuba khwa wetsuba- khumabii kayakhola) ne olafunaka eshitsubo tawe. Toto kwamunyoola nali Omwifwiili Omusumba Omulayi, toto yali Omwisumilisi muno
38|45|Ne yitsulila Omusumba wefu Ibrahim nende Is’haaq nende Yaqub bali ba amaani nende amachesi
38|46|Toto efwe khwabalobola khulikhuwa lilayi muno liokhwitsulila mwikulu
38|47|Ne toto abo bali khwifwe Mubandu abalobole abalayi
38|48|Ne yitsulila Ismail nende Alyasa nende dhil kifli ne abo boosi bali Mubandu abalayi
38|49|Kano ni ametsulisio ne toto bwene balia baria Nyasaye habundu wabu wokhukalukha aliba alayi muno
38|50|Emikunda chomwikulu echilaliwa, chilikulwa emiliango shichila bo
38|51|Omo baliyiekhamwo nibalaanga ebiamo ebinji nende ebinywebwa ebilayi po
38|52|Ne baliba nabakhaye babu abasangasia tsimoni , abolubaka lulala
38|53|Kano niko kamwalakwa [okhunyoola] inyanga yokhubalwa
38|54|Toto kuno niko umukabo kwefu okulawetsaanga tawe
38|55|Endio nilwakaliba netoto balia baruumanga olwakho amakalushilo kabu kaliba amabii
38|56|Jahannam balinjilamwo, nabo ni obukono obubii muno bwakhukonakhwo
38|57|Endio nilwakaliba mana banywemwo amatsi komulilo nende kamafila
38|58|Nende ebinyasio bindi ngabino ebinji
38|59|Kuno niko omukanda kulinjila halala ninanyu, balibula okhwinjisibwa obulayi, toto abo balinjila mumulilo
38|60|Baliboola mbu : “enywe nenywe mubula amwinjila halayi, nenywe mwachila nikhunyoola eshinyasio, kho muli Abandu ababii muno.”
38|61|Baliboola mbu: “ Nyasaye wefu balia bachila nikhunyoola kano bameete eshinyasio mara khabili mumulilo. “
38|62|Mana ababii balia balireeba mbu: “kabeele karie akhulalolanga Abandu bakhwabalilanga mubabii mumulilo kuno?”
38|63|Koo khwababayila nohomba tsimoni tsiefu nitsilalolanga
38|64|Toto kano okhusolana khuno khwa Abandu bomumuliro nitoto
38|65|Boola mbu: “esie endisa Omwikanyilisi, ne abulaho Nyasaye wundi owulali Nyasaye mulala Owamani muno. ”
38|66|Nyasaye welikulu nende eshialo nende bili hakari wabio Owamaani muno, Omunji weshileshelo
38|67|Boola kano ni amacheni amakhongo muno aka enywe mukhayanga
38|68|Ka enywe mubula ninako oluchendo. [enywe nanyu mukakhayanga]
38|69|Shindali nende obumanyi kebilonje ebikhongo bioluyali olwabiayingananga
38|70|Ndahebwa obufimbuli shichila esie endi Omwikanyilisi Owabulafu
38|71|Olwa Nyasaye wuwo yaboolela Abamalaika mbu: “esie enonjele Omundu okhurula khuliloba.”
38|72|Kho olwandalamukasia mana emufuramwo omwoyo okhurulana ninasi kho mumwinamile khukhumuwulila
38|73|Abamalaika boosi nibeenama- halala
38|74|Halali Iblisi yaba Omufuru mana naba mubakhayi
38|75|Nyasaye namureeba mbu ; “Ewe Iblis shina shikhukayiile okhwinamila khushienonjele nende emikhono chianje, ofurire nohomba oli mubakhongo?”
38|76|Shetani naboola ‘Esie endi omulayi okhumushila ye, waloonga esie okhurulana khu muliro naye nomulonga okhurula khuliloba.”
38|77|Nyasaye namuboolela mbu: “’mana rula muno ewe oli neshitsubo.”
38|78|Ne eshitsubo shianje shikhulikhwo okhula inyanga yomurungo
38|79|Iblis naboola: ‘Nyasaye wanje mbelesie obwiyangu ndalafwa tawe okhula inyanga yokhulamusibwa mubafu
38|80|Nyasaye namuboolela; ‘‘mana ekhuhelesiyie obwiyangu.’’
38|81|Okhula khubise bieyinyanga imanyishe
38|82|Iblis naboola mbu: ‘‘nditsuba khumaani koko toto nditsa okhukosia boosi [Abana ba Adam]”
38|83|Halali Abasumba bobo abatswenufu mubo
38|84|Nyasaye naboola mbu “Toto, ne emboola obwatoto
38|85|Ndiliitsusia Jahanam khu ewe nende balia boosi balikhuloonda mubo.”
38|86|Boola mbu “ esie shebareba omurungo kwosikwosi tawe nohomba esie shendi omunichilisia tawe
38|87|Kano ni ametsulisio butswa Khubandu
38|88|Ne toto mulamanya amacheni kaye ahambi hano
39|1|Okhwishibwa khweshitabu shino khurulana nende Nyasaye Owamani Owamachesi muno
39|2|Toto efwe khwakhwishilia eshitabu shino khubwatoto, kho mulaame Nyasaye yenyene mubutswenufu khu Dini yiyie butswa
39|3|Toto Idini yabwene ni ya Nyasaye butswa, ne balia abeliindanga khu ulali Nyasaye nibaboola mbu: “ shikhubalamaanga tawe halali bakhusitie ahambi nende Nyasaye,” toto Nyasaye alibakabula khu kalia akabawukhananga. Toto Nyasaye shaluunjisinjia omubeeyi omukhayi tawe
39|4|Nyasaye yenyanga okhuba nende Omwana yakhaloboole mubiloonje bibie owayenya, oluyali ni olulwe, niye Nyasaye mulala ukholanga liayenya
39|5|Yaloonga likulu nende eshialo khubwatoto, ufuunikhanga eshiloo khushiteere, nende eshiteere khushiloo, mana nakhola eliuba nende omwesi mubiikhonyele , bioosi bichendanga khubise biarebwaho, manye mbu niye Owa amani Omulesheli muno
39|6|Yaloonga okhurula Khumundu mulala, mana namurusiamwo owashie, mana nabarerera ebiruche ebisatsa nende ebikhasi tsimbia munane, abaloonganga mutsinda tsia banyinenywe oshiloonje okhutsia khushindi, mubiilima bitaru. Oyo niye Nyasaye Omulesi wenyu, obwami nobubwe, abulaho Nyasaye wundi owulali ye tawe, kho nanyu mulinjibungwa heena
39|7|Ni mukhaya toto Nyasaye ni omuyinda khwinywe, ne shachamilanga Abasumba bebe obukhayi tawe, ne nimumwitsoomia alabafuchilila ne Omundu shalichinga obusiro bwo owashie tawe, mana mulikalukha ewa Nyasaye wenyu Omulesi, ne alibaboolela akamwakholanga toto ye ni Omumanyi muno khukali mubilifi
39|8|Ne Omundu nanyoola amasila kosikosi asaba Nyasaye wuwe namukalushila, ne namuhelesia tsimbabaasi okhurula ewuwe yebilila akayasabanga imbeli mana natsokasia Nyasaye nende Abanyasaye bandi mbu kho akosie Abandu khu injila yiye, wikhoye nende obukhayi bubwo hatiti, toto ewe oli mubaandu bomumulilo
39|9|Koo ulia ulaamanga eshilo Nyasaye wuwe niyeema niyenama mana naba noburi khu inyanga imalilishi, ne nasuubila okhunyoola tsimbabaasi tsia Nyasaye wuwe. Boola mbu:“ bakhaba nashilala abamanyile nende abalamanyile tawe, toto abachesi nibobetsulilanga.’’
39|10|Boola enywe Abasumba banje basuubila, murie Nyasaye wenyu Omulesi, balia bakhola amalayi khushialo khuno balinyoola amalayi, ne eshialo shia Nyasaye neshiyaangufu, toto abesumilisi balihebwa omurungo kwabu okhubura eshichelo
39|11|Boola mbu: “esie ndalomesibwa okhulaama Nyasaye mubutswenufu
39|12|Ne ndalomesibwa okhuba weyimbeli mubasalamu
39|13|Boola mbu: “ esie eritsaanga eshinyasio shie inyanga ikhongo nekhaya okhuloonda ka Nyasaye Omulesi wanje.”
39|14|Ni Nyasaye butswa wenaamanga nemutswenushila
39|15|Kho lame shia mwenya owulali Ye. Boola mbu: “toto balia abatiba mana nibatibia emioyo chiabu inyanga yeyindukho,” koo manye mbu, okho nikho okhutiba khwa habulafu
39|16|Baliba nende ebichelo biomulilo biawukhane hekulu nende hasi wabu, endio nilwa Nyasaye arisia Abandu bebe, enywe abasumba banje muurie
39|17|Ne balia basita ehale khubulaami bwobukori mana nibamukalushila Nyasaye, basuubisibwa obulayi imbeli wa Nyasaye , subisia Abasumba banje
39|18|Balia bawulilanga likhuwa mana nibaloonda lilia lilayi lialio, abo nibo ba Nyasaye yalunjisia, ne abo nibo bamachesi
39|19|Ne ulia okhoyeshele okhunyoola omurungo kweshinyasio, ewe olinobunyali bwokhuhabina uli mumulilo
39|20|Halali balia baria Nyasaye wabu balinyoola tsigorofa ebikoro biombakhwa hekulu webindi, emialo chiburanga hasi wabio, indache ya Nyasaye ne Nyasaye shanyala okhwima shiayakhulaka tawe
39|21|Koo shololangakhwo shinga Nyasaye yeshinjia amaatsi okhurula mwikulu, mana nakabusia mutsindoto mwiloba, mana namesilia emimela chikabukhane obukondo, mana chiume chikalukhane chibe namabuyu, mana achikhole amasakaria , toto mu ako khulimwo nende eshitsulisio khubandu bamachesi
39|22|Koo ulia wa Nyasaye yafungula eshilifu shishie khubuisilamu, mana naba mubulafu bururulanga ewa Nyasaye Omulesi ( bakhaba nashilala nende ulia womwoyo omumu?) eshinyasio eshikhongo shili khubemioyo emiumu chaletsulilanga Nyasaye, abo bali mubukori obwa habulafu
39|23|Nyasaye yeshia amakhuwa amalayi muno , eshitabu shietsinyaali tsifwanana tsiakalushilwa, tsirenjinjia emibili chia balia abaria Nyasaye wabu Omulesi, mana nitsikololosia emibili chiabu nende emioyo chiabu khukhwitsulila Nyasaye, obo nibo obulunjifu bwa Nyasaye alunjisinjia khubwo owayenya, ne owa Nyasaye alekha abulaho umulunjisia
39|24|Koo ulia wo bweni bubwe bulibukanana nende eshinyasio eshibii inyanga yeyindukho (aliba nashilala nende abalayi?) mana ababii baliboolelwa mbu: “ pile kalia kamwakholanga.”
39|25|Bakhaya balia abali imbeli wabu mana eshinyasio nishibetsela munjila yabalamanyile tawe
39|26|Mana Nyasaye nabakhofia eshinyasio shiobuteshele, ne eshinyasio shieyinyanga yeyindukho neshikhongo muno, bamanyanga khwo
39|27|Ne toto khwachelasilia Abandu mu Kurani ino buli imbia yamachelasio kho banyoole okhwitsulila
39|28|Ikurani yolwarabu ibulamwo tsingatsio khobanyoole okhuria Nyasaye
39|29|Nyasaye achelasia Omundu uli nende Abaami bakholelanga halala basolananga, nende Omundu uli nende Omwami mulala, koo bakhaba nashilala? Oluyali lwoosi nilwa Nyasaye, halali obunji bwabu shibamanyile tawe
39|30|Toto ewe olifwa nabo boosi balifwa
39|31|Mana toto enywe imbeli wa Nyasaye wenyu Omulesi mulisoolana, inyanga yeyindukho
39|32|Kho niwina omwonooni muno okhushila ulia owakatilia Nyasaye , ne nakhaya obwatoto nibumwitsile , koo Jahannamu shinishio eshimenyo shiabakhayi
39|33|Ne ulia owarera obwatoto mana nabutinyisia , abo nibo abaria Nyasaye
39|34|Balinyoola biabeenya imbeli wa Nyasaye, oko niko omurungo kwabakholi abamalayi
39|35|Kho Nyasaye abaleshele amabii kabakhola, ne abarunje omurungo kwabu khulwa amalayi kabakholanga
39|36|Koo Nyasaye shali uyela Omundu wuwe tawe? Ne bakhurisinjia khubalia abalali ye tawe, ne owa Nyasaye alekha oyo obulaho omulunjisia
39|37|Ne Owa Nyasaye alunjisia shali nende umukosia tawe, Nyasaye shali Owamaani Oweyimongo?(wokhurunga likhobo)
39|38|Ne nobareeba mbu niwina waloonga likulu nende eshialo, balaboola mbu : “ni Nyasaye” boola mbu : “koo mulola murie biamulaamanga ebilali Nyasaye, Nyasaye niyenya okhuwumisia aba nyasaye abo banyala okhwihabina, nohomba nabenyenyela tsimbabaasi bo bakhekalila tsimbabaasi tsitsie? Boola mbu: “Nyasaye yambela ne khuye bamwisiche bokhumwisika.”
39|39|Boola mbu: “ enywe Abandu banje khole shinga kamunyala esie siesi ekholanga, mulitsa okhumanya.”
39|40|Ni wina olinyoola eshinyasio shietsisoni nende ulia uliba mushinyaasio shilaliwa
39|41|Toto khwakhwishilia eshitabu khulwa abandu boosi nende khubwatoto, kho ulia ulunjikha nikhulwa omwoyo kukwe, ne ulia ukora ne toto kalikhuye , ne ewe sholi omulindi wabu tawe
39|42|Nyasaye abukulanga emioyo ebise biokhufwa khwachio, ne chilafwile ebise biokhukona khwachio, ne atiila chilia echiahandichilwa okhufwa, ne akalusia echindi okhula ebise biachio biachahandichilwa, toto mu ako khulimwo nende ameeko Khubandu baparanga
39|43|Nohomba nibo bekhola ababasabila imbeli wa Nyasaye, boola mbu: “ kata bo babula obunyali bwa shiosi shiosi, ne shibulaho shabamanyile
39|44|Boola mbu: “ obulesheli bwoosi ni bwa Nyasaye obwami bwomwikulu nende khushialo nobubwe mana ewuwe niwo omulikalusibwa.”
39|45|Ne Nyasaye narumbulwa yenyene emioyo chiabalia abalasuubila tawe chisiukha, ne abandi nibarumbulwa abalali ye obalola nibasangala
39|46|Boola mbu: “ewe Nyasaye wanje owaloonga likulu nende eshialo Omumanyi wakalalolekhanga tawe nende kalolekhanga , ewe newe uliawukhasia hakari wabasumba bobo khukalia akabakabukhananga
39|47|Ne abamabii babetsanga nende bioosi bili mushialo nende khandi ebindi shinga ebo, toto bakhabirusiye okhwinunula , okhurulana nende eshinyasio eshibii shieyinyanga yeyindukho. Ne kabaliloloshela ewa Nyasaye kalia akabalali niberecheshele tawe
39|48|Ne bulibaloloshela obubii bwakabakholanga, mana kalibabotokhana kabatseshelelanga
39|49|Ne Omundu nanyoola amasila akhusaba efwe, mana nikhumuwa tsimbabaasi tsirula khwifwe, aboola mbu : “toto esie ehelesibwe kano okhurulana nende amachesi kanje” halali ako ni amatemo habula Abandu abanji shibamanyile tawe.”
39|50|Toto baboola ako balia bali imbeli wabu mana shikabakhonyakhwo akabakholanga tawe
39|51|Mana obubii bwakabakhola nibubanyoola , ne balia abetsimbi mubano kalibanyoola amabii kabakhola, nabo shibalishila tawe
39|52|Koo shibamanyile mbu Nyasaye akabanga emikabo mubunji nende khushichelo owayenya, toto mukano khulimwo nende ameeko khubandu basuubila
39|53|Boola mbu: “enywe Abasumba banje bakholelaobubiiemioyochiabu, mulawesiakhwo omwoyo khutsimbabaasi tsia Nyasaye tawe, toto Nyasaye aleshelanga ebionoono bioosi, toto ye niye Omulesheli muno Omukoosia po.”
39|54|Mukalushile Nyasaye wenyu Omulesi mana mwilekhule khuye, eshinyasio nishishili okhubetsela mana mukhaye okhuhonokokha
39|55|Ne loonde amalayi muno akamweshilibwa okhurula khu Nyasaye wenyu Omulesi, eshinyasio nishishili okhubapwoka nanyu nimulamanyile tawe
39|56|Mana omwoyo kuletsa kwaboola mbu: “ abayie ndiyitsulisia khukambura ewa Nyasaye, ne toto esie ndali mubokhwikoyania”
39|57|Nohomba kuboole mbu: “ Nyasaye yanunjisinjia ndakhabeele mubalia bamuria”
39|58|Nohomba kuboole ebise bieshinyasio mbu: “ abayie nengalusibwayo nemba mubandu abalayi”
39|59|Shikanyalikhana tawe, toto ebimanyiso bianje biakhwitsila mana nobikhaya nofura noba mubakhayi
39|60|Ne inyanga yeyindukho olilola balia bakhaya ka Nyasaye wabu obweni bwabu nibumaliye, koo mu Jahannamu shinishio eshimenyo shiabafuru
39|61|Ne Nyasaye alihonia balia bamuria, khulwokhubura khwabu, shibalinyoolwa nobubii bwosi bwosi tawe, nohomba shibalibeelela tawe
39|62|Nyasye niye waloonga buli eshindu naye niye omulindi wa buli eshindu
39|63|Niye uli nende tsifunguo tsielikulu nende eshialo ne balia bakhaya ebimanyisio bia Nyasaye abo nibo balitiba
39|64|Boola “owulali Nyasaye niye wamunomesinjia okhulaama enywe Abasilu?”
39|65|Ne toto wafimbulilwa nende balia abaliho imbeli wuwo mbu : “notsokaasia Nyasaye ebikhole bibio bioosi bilakwa akhaya, ne toto oliba Mubandu basikha.”
39|66|Halali laama butswa Nyasaye mana obe mubalia bakhupanga orio
39|67|Ne shibamuwa Nyasaye oluyali shingala kenyekhana tawe, ne eshialo shiosi shiliba mumukhono kukwe, ne likulu lilikanyakanywa liaba mumukhono kukwe omulunji, oluyali ni olulwe Owekulu nomutwenufu khukabamutsokaasinjia ninako
39|68|Ne olwika lulikhupwa mana bifwe bioosi ebili mwikulu nende khushialo halali ulia wa Nyasaye alichama, mana khandi lulikhupwa olundi mana boosi balibukha nibahenga
39|69|Mana eshialo shiliakha khubulafu bwa Nyasaye washio Omulesi, ne eshitabu shilirerwa, ne Abarumwa balirerwa nende Abaloli, mana barungwe omurungo kwa toto nabo shibalikholelwa obubii tawe
39|70|Mana buli shiamundu alirungwa kayakholanga , naye (Nyasaye) yamanya muno kabakholanga
39|71|Ne abakhayi baliyilwa mujahannamu mumikanda, okhula shingala balikuulakhwo, mana emiliango chakwo chiikulwe Abalindi bakhwo balireeba mbu: “ koo Abarumwa shibabetselakhwo tawe okhurula mwinywe? Nibabasoomela tsinyaali tsia Nyasaye wenyu Omulesi, nibekanyilisia okhubukanana nende inyanga yenyu ino?” baliboola mbu: “kali kario halali likhuwa lieshinyasio liatinyisibwa khubakhayi.”
39|72|Baliboolelwa mbu: “ injile mumuliango chia Jahannamu mumenyemwo tsinyanga tsiosi” ni eshimenyo eshibii shirie khubafuru
39|73|Ne abaria Nyasaye wabu Omulesi baliyilwa mwikulu mumikanda, okhula shingala baliulakhwo mana emiliango nichikulwa mana Abalindi bakwo baliboola mbu : “ omuleembe kube ninanyu, muli abalayi, injilemwo mumenyemwo tsinyanga tsiosi.”
39|74|Baliboolambu:“oluyalilwoosi nilwa Nyasaye ukhuhelesiye kayakhulaka, akhulesheele eshialo khumenya mumikunda shingala khwenya . Ne ni omurungo omulayi kuli kurie khubakholi (bamalayi)
39|75|Ne olilola Abamalaika nibabotokhana eshisala shia Nyasaye Omulesi, nibetsominjia nibafumia oluyali lwa Nyasaye Omulesi wabu mana balirungwa khubwatoto, ne baliboola mbu: ‘’ oluyali lioosi nilwa Nyasaye Omulesi webiloonje bioosi.”
40|1|Ha mim
40|2|Okhwishibwa khweshitabu shino khurula khu Nyasaye Owamani Omumanyi muno
40|3|Uleshelanga tsimbi ufuchililanga eshileshelo, Oweshinyasio eshilulu , umuhaani abulaho Nyasaye halali Ye, ne ewuwe niwo amakalushilo
40|4|Shibayingananga khubimanyisio bia Nyasaye tawe halali bialia bakhaya , kho okhuyelayela khwabu khushialo khulakhung’ang’asia tawe
40|5|Imbeli wabu Abandu ba Nuh nende emikanda chindi chiakhaya okhuloonda ka Nyasaye, ne buli omukanda kwali nendeamahababakokhutila Omurumwa wabu, mana nibayingana khubukori khobanyoole okhukalukhania obwatoto , mana nebatiila, kho eshinyasio shianje shiali shirie
40|6|Ne endi nilwaliatinyisibwa likhuwa lia Nyasaye wuwo Omulesi khubakhayi, mbu toto bo ni Abandu bomumulilo
40|7|Ne balia bachinganga indebe(arsh) nende	balia	bamubotokhana bamwitsoominjia nibahelesia Nyasaye wabu oluyali , nebamusuubilanga ne basabilanga eshileshelo balia basuubila: “ Nyasaye wefu Omulesi waswania buli eshindu tsimbabaasi nende obumanyi kho baleshele balia abasaba eshileshelo mana nibaloonda injila yiyio, ne obekalile eshinyasio shio mulilo
40|8|Nyasaye wefu Omulesi obenjisie mwikulu mumukunda kulaliwa tawe, kwa wabalaka nende balia bakhola amalayi mubebusi babu, nende abakhasi babu nende olwibulo lwabu , toto ewe newe Owamaani Owamachesi muno
40|9|Ne obekalile amabii, ne owawikalila amabii inyanga eyo toto oliba omukoosiyie, ne okho nikho okhubura okhukhongo
40|10|Toto balia bakhaya balilangwa mana baboolelwe mbu: “ toto okhusinya khwenyu Nyasaye ni okhukhongo okhushila shinga mwesinya abeene, olwa mwalangungwa khubusuubili nanyu nimukhaya”
40|11|Baliboola mbu: “ Nyasaye wefu Omulesi okhufwisiyie khabili, ne okhulamusiyie khabili, mana khufuchilile tsimbi tsiefu, kho injila yokhurula iliho
40|12|Ako ni endio , okhubeela Nyasaye niyalaamungwa yenyene mwakhayanga , ne natsokaasibwa mwachamanga, mana obunyali ni bwa Nyasaye omukhongo wehekulu
40|13|Ye niye ubalolosilinjia ebimanyisio bibie, ne abeshilinjia okhurula hekulu emikabo. Ne abulaho witsulila kano halali ulia umukalushila
40|14|Kho mulaame Nyasaye nomwitswenula khu dini yiyie , kata abakhayi nibasinyikha
40|15|Niye unininjia ebichelo, mwene ishisala , arumanga Malaika(jibril ) Ruh khubunyali bubwe khuwayenya mubasumba bebe, khulwa okhubekanyilisia inyanga yomukhung’ano
40|16|Inyanga ya baliemela, shibulaho shiosi shiosi shilifisa khu Nyasaye, “Obwami ni bwa wina Inyanga yino? Ni obwa Nyasaye mulala ukholanga kayeenya.”
40|17|Nyanga yino buli Omundu alarungwa kayakholanga, luno okhukholanila obubii khubulaho , toto Nyasaye ni Omwangu wokhubala
40|18|Ne bekanyilisie inyanga ili ahambi , olwe emioyo chiliula khwiporokotio, nabo nibayinjilwe neshibeela, abamabii shibaliba nende Omwitsa nohomba ubasabila yawulilwa tawe
40|19|Yamanya okhukatia khwetsimoni, nende ke emioyo chifisanga
40|20|Ne Nyasaye abusinjia khubwatoto , ne balia balaamanga owulali Nyasaye shibabusinjia shiosi shiosi tawe, toto Nyasaye ni Omuwulili Omuloli muno
40|21|Shibachendangakhwo khushialo mana balola indukho yabalia bali imbeli wabu, bali nende amani amanji okhubashila, nende ebikhole ebikhongo khushialo, mana Nyasaye nabatila obutinyu khutsimbi tsiabu, mana nibakhaywa ubakhoonya okhurula khushinyasio shia Nyasaye
40|22|Endio nilwokhuba mbu Abarumwa babetselanga nende ebifune biyela mana nibakhaya ne Nyasaye nabatila, toto ye niwa amaani weshinyasio eshilulu
40|23|Ne toto khwaruma Musa halala nende ebimanyisio biefu nende ebifune bia habulafu
40|24|Khu Firaun nende Hamana nende Qarun, mana nibaboola mbu : “uno ni Omulosi Omubeeyi muno.”
40|25|Olwa yabeetsela nende obwatoto okhurula khwifwe , baboola mbu: “yire Abana abasiani babalia basuubila ninaye , mana muleshe Abana abakhana, ne ebifwanga bia bakhayi shibli hosi hosi tawe halali mubukori.”
40|26|Ne Firaun naboola mbu : “mundeshe ndire Musa mana alanje Nyasaye wuwe Omulesi, esie eritsanga ye okhukalukhania idini yenyu nohomba akhole amabii khushialo.”
40|27|Ne Musa naboola mbu: “esie ndilinda khu Nyasaye wanje Omulesi khu enywe, okhurulana nende buli Omufuuru ulasuubilanga inyanga yokhubalilwa”
40|28|Mana Omusatsa omusuubili mubandu ba Firaun owafisa obusuubili bubwe naboola mbu: “koo mwira butswa Omundu shichila okhuboolasa mbu Nyasaye nomulesi wanje ne abetseele nende abwatoto okhurula khu Nyasaye wenyu, ne nali mbu nomubeyi mumuleshe nobubeyi bubwe , ne nali owatoto kamulakanga kalamunyoola, toto Nyasaye shalunjisinjia ulia wabura eshichelo Omubeyi tawe.”
40|29|Enywe Abandu banje obwami nobwenyu nyagayino mushilile khushialo, ne wina ulikhuhabina khushinyasio	shia	Nyasaye nishilikhwitsila? Firaun naboola mbu: “esie shebaboolela liosi liosi tawe halali lilia liendola , ne esie shebalunjisinjia tawe halali khunjila yobulunjifu.’’
40|30|Ne wasuubila ulia naboola mbu: “ enywe Abandu banje esie abariranga shinga tsinyanga tsie mikanda
40|31|Shinga Abandu ba Nuh nende ba Ad nende Thamud nende balia ababaloondakhwo, ne Nyasaye shakholelanga	Abandu	bebe akabalakhoyeshele tawe
40|32|Enywe Abandu banje esie abaririranga inyanga yetsimbungu
40|33|Inyanga yamulilukha nimukalukha inyuma, shimuliba nende wokhubalinda khu Nyasaye tawe, ne ulia wa Nyasaye yahandichila obukori shali nende umulunjisia tawe
40|34|Ne toto Yusuf yamala okhubetsela nende obulafu bwatoto, halali enywe nimutsilila okhuba nende tsinganakani khukalia kayamurerera okhuula shinga yafwa, mwaboola mbu Nyasaye shalirera Omurumwa wundi tawe, endio nilwa Nyasaye alekhanga akora ulia owabura eshichelo wikanakaninjia
40|35|Balia bayingananga khubimanyisio bia Nyasaye nibabula amatililo , neshisinyisio eshikhongo imbeli wa Nyasaye nende imbeli wabasuubili, endio nilwa Nyasaye aretsanga eshimanyisio khubuli omwoyo omufururu kwisunganga
40|36|Mana Firaun naboola mbu: “ Hamana nyumbashile ingasi (munara) kho enyoole okhuulila khutsinjila
40|37|Tsinjila tsielikulu enyoole okhulola Nyasaye wa Musa, netoto esie amuparirasa mbu ni omubeyi.” Ne endio ni lwa Firaun yakholelwa alole ebikhole bibie ebibii okhuba ebilayi mana niyekalilwa tsinjila. Ne ebikhole bia Firaun shibiamukhoonya tawe halali okhumusishia
40|38|Na owasuubila ulia naboola mbu: “enywe Abandu banje munondekhwo ebalunjisie injila yabalunjifu”
40|39|Enywe Abandu banje toto obulamu bwokhushialo khuno ni omwikhoyo omutiti ne toto mwikulu nisho eshimenyo shietsinyanga tsiosi
40|40|Ulia ukhola amabii shalirungwa halali amabii, ne ulia ukhola amalayi mubasatsa nohomba mubakhasi nali omusuubili , abo nibo balinjila mwikulu, balihebwa emikabo chibula eshichelo
40|41|Enywe Abandu banje muli murie ebalanganga khubuhonia nanyu munaanganga okhutsia mumulilo
40|42|Munaanganga mbu ekhaye Nyasaye mana emutsokasie khukengorerwe , nasi emulanganga khu owa Amaani Owobulesheli muno
40|43|Toto	owamunanjilanga okhumulaama shakhoyesheele okhukholelwa omulango khushialo khuno nohomba mwikulu tawe, ne efwe fwesi khulikalusibwa ewa Nyasaye , ne toto balia babura eshichelo nibo Abandu bomumulilo
40|44|Ne mulitsulila kebaboolelanga kano ne endeshela likhuwa lianje Nyasaye, toto Nyasaye alolanga muno Abasumba bebe
40|45|Mana Nyasaye nabaliinda khubusuku bwabakhola, mana eshinyasio eshibii shilibotokhana Abandu ba Firaun
40|46|Balinjila mumulilo itsuli nende ingoloobe ne olwa indukho iliula baliboolelwa mbu: “injisie Abandu ba Firauni mushinyasio eshilulu”
40|47|Olwa balireebana mumulilo, Abateshele balireeba Abafuru mbu: “ toto efwe khwabaloondangakhwo mana munyala okhukhututuyiliakhwo omulilo kuno.”
40|48|Abafuru baliboola mbu: “ toto efwe fwesi khulimwo , toto Nyasaye amalile okhubusia khubandu bebe”
40|49|Balia bali mumulilo baliboolela abalindi bomulilo mbu: “ mukhusabilekhwo Nyasaye wenyu Omulesi , akhututuyiliekhwo eshinyasio kata inyanga ndala.”
40|50|Baliboola mbu: “Abarumwa shibabeetselanga nende ebifune biahabulafu? Baliboola mbu: “kali kario” mana baliboolelwa mbu: “ musabe Nyasaye wenyu, ne amalaamo kabakhayi ni amakhaya imbeli wa Nyasaye
40|51|Toto efwe khulihabina Abarumwa befu nende balia basuubila khushialo, nende inyanga yabaloli balieema
40|52|Inyanga yebichila biabakhayi shibiliwulilwa tawe, ne balinyoola eshitsubo, ne balinyoola eshimenyo eshibi muno
40|53|Netoto khwahelesia Musa obulunjifu ne nikhuhelesia Abana ba Israil eshitabu
40|54|Shilimwo obulunjifu nende emetsulisio khu bandu bamachesi
40|55|Kho wisumilisie toto aka Nyasaye yalaka kalirulila, ne saba eshileshelo khumabii ko, ne witsomie Nyasaye wuwo Omulesi ingoloobe nende itsuli
40|56|Toto balia bayingananga khubimanyisio bia Nyasaye nibabula amatililo , ebilifu biabu nebikhaya halali benyanga obukhongo ne shibanyala okhubuulila tawe, kho wilinde khu Nyasaye , toto ye ni Omuwulili Omuloli muno
40|57|Toto okhulongwa khwelikulu nende eshialo nokhukhongo okhushila okhulongwa khwa Abandu, halali Abandu abanji shibamanyile tawe
40|58|Ne shibahelaana omuwofu nende owulolanga tawe, nohomba balia abasuubila nibakhola amalayi bakhayelana nende abetsimbi? Muparanga hatiti muno
40|59|Toto indukho iliula ibula obukanakani tawe, halali Abandu abanji shibasuubilanga tawe
40|60|Ne Nyasaye wenyu Omulesi yaboola mbu: “musabee ndalabahelesia, toto balia belolanga okhulaama esie balinjila mumulilo nibatutuye.”
40|61|Nyasaye niye wabakholela eshilo muhulushilemwo, ne eshitere mulolele, toto Nyasaye niwetsimbabaasi khubandu halali Abandu abanji shibakhupanga orio tawe
40|62|Oyo niye Nyasaye wenyu omulesi owaloonga buli eshindu , abulaho Nyasaye wundi owulali ye tawe, kho ni hena amuhenjibungwa
40|63|Ne endio nilwa baliinjibwa balia abakhayanga ebimanyisio biefu
40|64|Nyasaye niye wabakholela eshialo okhuba eshimenyo , ne likulu okhuba eshiumbashe , mana nabahelesia ifwani indayi muno, ne nabahelesia emikabo emilayi muno , oyo niye Nyasaye Omulesi wenyu , ne niwoluyali Nyasaye Omulesi webilonje biosi
40|65|Naye Nomulamu abulaho Nyasaye wundi owulali Ye , khomumulaame mubutwenufu, oluyali nilwa Nyasaye Omulesi webilonje bioosi
40|66|Boola mbu: “ toto esie ndakanibwa okhulaama biamulamaanga ebilali Nyasaye , olwa obulafu bwanzitsila okhurula khu Nyasaye wanje Omulesi ne elomesibwe okhwilekhula khu Nyasaye Omulesi webiloonje bioosi
40|67|Niye wabaloonga okhurula khwiloba, okhutsia khu amaatsi kolwibulo , okhutsia okhuba lilika lia matsayi, okhula shingala murulamwo abatoro, okhula shingala muula abakali, okhula shingala muba abakofu, ne mwinywe baliho abafwitsanga nibashili abatiti ne boosi boole khubise biabalachilwa, kho munyoole okhupara
40|68|Niye ulamusinjia ne niye ufwisiinjia , ne niyenya okhukhola likhuwa aboolanga butswa mbu: “ ba” niliba
40|69|Shololanga balia bayingananga khubimanyisio	bia	Nyasaye balinjibungwa hena
40|70|Nebalia bakhaya eshitabu nende kalia kakhwaruma Abarumwa befu, balitsa okhumanya
40|71|Olwa baliboywa mwikosi mwabu emikoye nende eminyororo, nibakhwesulululwa
40|72|Mumaatsi kayia pa (hamiim) mana basambwe mumulilo
40|73|Mana baliboolelwa mbu: “bali hena abamwasaanjinjia ninabo
40|74|Abalali Nyasaye.” Baliboola mbu: “bakhukorerekhwo halali shikhwalaamanga shiosi shiosi inyuma wefu tawe” Endio nilwa Nyasaye akosinjia Abakhayi
40|75|Ako nilwokhuba mbu mwasangalanga khushialo khunjila ilali ya habwene nende shingala mwelolanga
40|76|Injile mumiliango chia Jahannamu, mumenyemwo tsinyanga tsioosi, ni eshimenyo eshibi shili shirie khubafuru
40|77|Kho wisumilisie toto aka Nyasaye yalaka kaliba, ne nikhukhwechesia khu kalia kakhwabalaka nohomba nikhukhufwisia , ne nikhwifwe butswa niwo abalikalukha
40|78|Ne toto khwaruma Abarumwa imbeli wuwo, abandi khwakhuboolela ne abandi bakhulakhuboolela, ne Omurumwa shiyakharerere eshimanyisio shiosi shiosi halali khubunyali bwa Nyasaye, mana lilako lia Nyasaye lwaliliitsa lilibusibwa khubwatoto ne awo Abakori balisikha
40|79|Nyasaye niye wabalonjela ebiruche ebindi bibachingenge ne ebindi mulitsenje
40|80|Ne munyoola obukhoonyi khubio, ne bibamalilanga obusiro buli mumioyo chienyu, ne muchingungwa khubio nende	biomumatsi muchingungwakhwo
40|81|Ne abechesinjia ebimanyisio bibie , kho nibimanyisio shina biamukhayanga
40|82|Shibachendangakhwo khushialo mana balola indukho yabalia abali imbeli wabu, bali abaanji , nende amaani amanji nende ebikhole ebikhongo khushialo okhubashila. Ne koosi kabakholanga shikabakhoonya shiosi shiosi tawe
40|83|Olwa Abarumwa babu babetsela nende	ebilolelo bia habulafu, basaangalila okhurulana nende obumanyi bwa baali ninabwo, mana nikababotokhana kalia akabakholelanga omubayo
40|84|Olwa balola eshinyasio shiefu, baboola mbu : “ khusuubiile Nyasaye mulala yenyene, ne khwikanile biakhwatsokasinjia ninabio. (Nyasaye)
40|85|Obusuubili bwabu shibwabakhoonya eshindu tawe olwabalola eshinyasio shiefu. Eyo niyo injila ya Nyasaye yabura khubasumba bebe, mana eyo Abakhayi nibasikha
41|1|Ha Mim
41|2|Ameshio kano karula khu Omunji, Wetsimbabaasi Wobukoosia muno
41|3|Eshitabu shie tsinyali tsiashio tsienoosibwa, shisomungwa mulwarabu khubandu baminyile
41|4|Shisuubisia nende okhwikanyilisia, halali abanji bakhaya okhubukulamwo oluchendo, mana shibasuulilanga tawe
41|5|Ne baboola mbu: “ emieyo chiefu chiafunikhwa khukokhulanjilanga ako, ne amarwi kefu kekala, ne hakari wefu ninawe khuli nende eshikalilo, ne khola toto fwesi khukholanga.”
41|6|Boola esie endisa Omundu shinga enywe, enyolanga obufimbuli mbu toto Nyasaye wenyu ni Nyasaye mulala, kho mulunjishe khuye ne mumusabe eshileshelo, ne eshinyasio eshikhongo shilinyoola abatsokaasinjia Nyasaye
41|7|Balia balarusinjia eshihanwa tawe ne bakhaya ukhusuubila inyanga yeyindukho
41|8|Toto balia basuubila mana nibakhola amalayi bali nomurungo kulaliwa
41|9|Bola mbu: “toto enywe mukhayanga ulia waloonga eshialo khutsinyanga tsibili, ne mumusasia nende abanyasaye bandi, oyo niye Nyasaye webiloonje biosi.”
41|10|Ne yaramwo tsingulu hekulu washio, ne naramwo ikhabi, nenabalililamwo emikabo chabio khutsinyanga tsine, kano kali habwene muno khubarebanga
41|11|Mana naleng’ana khwikulu nalo nilili omwosi, naliboolela nende eshialo “ itse nimuchamile noho nimukhayile,” biaboola mbu : “ khwitsile nikhuli abarechelefu.”
41|12|Mana naloonga “ amakulu saba” khutsinyanga tsibili, mana nahana buli likulu akalio, mana nikhurona likulu lieshialo khu tsitaa tsiobulindi, esho nishio eshichelo shia Nyasaye Owamani Omumanyi muno
41|13|Ne nibalakabukulamwo oluchendo tawe, boola mbu: “ Ebekanyisilia eshinyasio sholuyoka shinga shiali sha A’ad nende Thamud
41|14|Olwa betselwa nende Abarumwa okhurula imbeli wabu nende inyuma wabu, nibaboolelwa mbu: “ mulalaame shiosi shiosi tawe halali Nyasaye.” nibaboola mbu: “ Nyasaye wefu alenya yakharumile Abamalaika, kho toto efwe khukamwarumwa ninako ako khukhayile.”
41|15|Mana Abandu ba A’ad, Bali abafuru khushialo munjila ilali yatoto tawe, mana nibaboola mbu: “ wina ushila efwe amani ? “ shibalolanga mbu Nyasaye wabaloonga ali namaani okhubashila, Ne bakhayanga ebimanyisio biefu
41|16|Mana nikhubarumila omuyeka kweyimbumbuyeka,	khutsinyanga tsiamasila, kho banyoole okhupila eshinyasio shiokhubafulafusia, mubulamu bwokhushialo, ni eshinyasio shie indukho ni shokhufulafusia okhukhongo okhushila, Nabo shibalihabinwa tawe
41|17|Ne Abandu ba Thamud khwabalunjisia halali nibachama obuwofu okhushila obulunjifu, mana omulilo kweshinyasio shieshifulafusio, nikubabukula khu kalia kabakholanga
41|18|Mana nikhuhabina abasuubila abali nibaria Nyasaye mubo
41|19|Ne inyanga yabasuku ba Nyasaye balikhung’asibwa mumulilo, nibakabulwa mumikanda chaukhane
41|20|Olwa balikulakhwo (omulilo oko), amarwi kabu nende tsimoni tsiabu nende amaseelo kabu bilirusia obuloli khu koosi pe kabakholanga
41|21|Ne balireeba amaseelo kemibili chiabu mbu,: “ shina shichila noyinia obuloli khwifwe ?” kaliboola mbu: “ Nyasaye okhulomalomiyie owulomalominjia buli eshindu Naye niye awamulonga olwokhuranga na iwuwe namulikalukha.”
41|22|Shimwali nimunyala okhwifisa tawe, kho amarwi kenyu nende tsimoni tsienyu nende amaseelo kenyu akhubarusilia obuloli, halali mwaparanga mbu toto Nyasaye shiyamanya amaanji kamukholanga tawe
41|23|Ako niko amaparo kenyu, kamuparire Nyasaye wenyu Omulesi, kamusishiye, mana nimuba mubalia abatiba
41|24|Ne nibefwila, omulilo nisho eshimenyo shiabu, ne nibasaba eshileshelo shibaleshelwa tawe
41|25|Mana nikhubelesia abetsa, mana nibabaronela ke imbeli nende inyuma wabu, mana likhuwa nilibusibwa khubo , babe halala nende amahanga kabura imbeli wabu, okhurulana nende Amajini nende Abandu, toto abo nibaba bokhusikha
41|26|Ne Abakhayi baboola mbu: “ mularechelesia Ikurani ino tawe, ne khupe oluyoka mwakhaba murio mwashila.”
41|27|Mana toto khulabakhofia eshinyasio eshilulu balia bakhaya, ne toto khulabarunga omurungo omubii khukabakholanga
41|28|Oko niko omurungo kwa basuku ba Nyasaye, Omulilo, Omo shiliba eshimenyo shiabu tsinyanga tsiosi, omurungo kwabu khukalia kabakhayanga ebilolelo biefu
41|29|Ne abakhayi baliboola mbu: “Nyasaye wefwe Omulesi khwechesie balia bakhukosinjia mu Majini nende Mubandu, khubakhole babe hasi webilenje bwefu khobabe khu bandu bahasi muno.”
41|30|Toto balia baboola mbu : “ Omulesi wefu ni Nyasaye, mana nibalunjikha, Abamalaika balabeeshelanga mana bababoolele mbu: “ mularie tawe nohamba mulabeelela tawe ne sangalile “mwikulu ” ewamwalakungwa
41|31|Efwe khuli abahelwa benyu khubulamu bwokhushialo nende mwikulu, ne bilimwo biosi pe bie mioyo chenyu chikombanga, ne omo mulinyoolamwo bioosi biamwenya
41|32|Obucheni okhurula khu Nyasaye Amulesheli muno, wobukoosia po
41|33|Ne wina oyo wamakhuwa amalayi muno, okhushila ulia ulanganga khu injila ya Nyasaye , mana akhole amalayi, mana aboole mbu endi halala nabasalamu
41|34|Obulayi shibuyelana nende obubii tawe, runga obubii nende lilia lilayi, kata bibe shinga ulia woli naye obusuku ni omwitsawo wa mbusia ngonie
41|35|Ne shibakhanyoola obulayi buno tawe halali balia bokhwifwila, ne shiyakhanyoola tawe halali ulia weyikhabi ikhongo
41|36|Ne shetani nakhubeyia beyia neshibeyibeyi wishinje khu Nyasaye, toto ye niye Omuwulili, Omumanyi muno
41|37|Ne mubimanyisio bibie ni eshilo nende eshitere nende eliuba nende omwesi, mulenamila eliuba nohomba omwesi tawe, ne inamile Nyasaye wabiloonga toto nimumulaamanga yenyene
41|38|Ne nibafura, manya mbu bioosi ebili ewa Nyasaye bimwitsoominjia eshilo neshitere, nabio shibichong’anga tawe
41|39|Ne mubimanyisio bibie , toto ewe ololanga liloba ( liniongofu) liabuyukha ne nikhulirakhwo amatsi olola nilirenga imirombo nichirulamwo, toto ulia uwalilamusia niye ulilamusia abafu, toto ye ni Omunyali wa buli eshindu
41|40|Toto balia bakoyasinjia obwatoto buli mubimanyisio biefu shibakhakhwifisila tawe, kho ulia ufubwa mumililo ali obulayi okhushila ulwa witsa nomulembe inyanga yeyindukho? khole shamwenya toto ye alolanga muno kamukholanga
41|41|Toto balia bakhaya ametsulisio olwa kabetsela, ( balisishibwa) ne toto neshitabu shiamani shioluyali
41|42|Obukori shibwakhashitsila okhurula inyuma washio noho imbeli tawe, sheshibwa nende Omuchesi witsomibungwa muno
41|43|Koboolelungwa kano ni kalia kaboolelwa Abarumwa betsa imbeli wuwo. Ne toto Nyasaye wuwo Omulesi ni umelesheli ne ni mwene eshinyasio eshilulu
41|44|Ne khukholanga Ikurani ino mulusungo olucheni bakhaboolele mbu : “shichila shina tsinyali tsiayo nitsilaba tsinzaukhania ? lwakhaba lurie olusungo olucheni naye Omurumwa nomwarabu ?” Boola: Ikurani ino ni obulunjifu nende eshinyisio khu usuubila. Ne balia balasuubila mumarwi kabu baramwo tsimbale, nabo khuyo nabawofu, abo balangungwa nabo bali ehale
41|45|Netoto khwarumila Musa eshitabu, mana nibaukhanamwo, ne lilabetsanga likhuwa liaranjilila okhurula khu Nyasaye wo Omulesi, bakhabusilibwe, ne toto abo bali mushibeyibeyi shiobuyendi
41|46|Owukhola amalayi akholela omwoyo kukwe, ne ukhola amabii kali khumwoyo kukwe ne Nyasaye wuwo shakholelanga Omundu amabii tawe
41|47|Obumanyi bwokhumanya inyanga yeyindukho bukalusibwa butswa khuye (Nyasaye) ne ebiamo shibirulanga mubimuli biabio, nahomba omukhasi shiyakhabelekha inda nohomba yebule halali Nyasaye yamanya. Ne inyanga yabalilanga mana abareebe mbu: “ bali hena abamwasanjinjia ninabo?” baliboola mbu: “ khufuchilila mbu abulaho yesiyesi mwifwe uyinia obuloli khukano”
41|48|Mana nibabakorakhwo balia ababalamanga ne nibaba nende obwatoto mbu babula abelushila
41|49|Omundu shachonga’nga okhusaba amasayo amalayi tawe, ne amabii nikamunyoola afwa omwoyo
41|50|Ne nikhumukhofwa tsimbabaasi tsiefu niyakhamala okhunyakhanakhwo, toto alaboola mbu: “ kano niko kekhoyeshele, ne shembara indukho nilibaho tawe, ne nengalusibwa khu Nyasaye wanje Omulesi, toto esie endi nende obulayi ewuwe,” khuliboolela abakhayi kabakholanga, ne toto khuli bahelesia eshinyasio eshisiro
41|51|Ne nikhuhelesia Omundu obwokholo, akalukhana nakhupila Abandu likosi, ne amabii nikamunyoola asaba amasayo amarambi
41|52|Boola mbu: “ mulola murie nikali kano mbu karula khu Nyasaye, mana mukakhaye, ni wina omukori muno okhushila ulia wamainji kali ehale.?”
41|53|Khulabechesia ebimanyisio biefu hekulu , nende mumioyo chiabu, okhula kamanyikhane khubo mbu kano nikatoto” , koo shikakhuyela tawe mbu Nyasaye wuwo nomuloli wabuli eshindu
41|54|Manye mbu toto abo bali mutsinganakani khukhubukanana nende Nyasaye wabu, Manye mbu toto Nyasaye yatererera buli eshindu
42|1|Ha mim
42|2|Ayn Sin Qaf
42|3|Endi nilwa akhufimbulila obufimbuli ewe nende abaliho imbeli wuwo, Nyasaye Owamaani Owamachesi muno
42|4|Nebibie bili mwikulu nende mushialo, naye niye Owoluyali Omukhongo
42|5|Likulu likhaaba okhwatikhana mwo hekulu eyo, ne Abamalaika betsoominjia Nyasaye wabu Omulesi nibamuwa oluyali, ne basabilanga bali khushialo eshileshelo, Manya mbu Nyasaye niye Omulesheli Owobukoosa muno
42|6|Ne balia abakhola abalindi bandi abalali Ye tawe, Nyasaye niye Omulindi wabu, ne ewe sholi omuhabini wabu tawe
42|7|Ne endio nilwakhwakhufimbulila Ikurani mulusungo lwo lwarabu, kho wikanyilisie Abandu ba nyina tsingongo (Makka,) nende abali mutsimbeka tsiayio, ne okanyilisie inyanga yokhukhung’asibwa Abandu boosi ibula obukanakani tawe, Omukanda kundi kuliba mwikulu ne ukundi kuliba mumulilo
42|8|Ne Nyasaye yenyanga yakhabakholele boosi omukanda mulala, halali yenjisinjia owayenya mutsimbabaasi tsitsie, ne ababii shibaliba nende omuliindi nohomba omukhonyi tawe
42|9|Nohomba babukula abaalindi bandi abalali Nyasaye, Ne Nyasaye niye omulindi naye niye ulamusinjia abafuu, naye niye Omunyali wabuli eshindu
42|10|Ne shiosi shosi shiamwawukhanamwo, obukhalachi bashio buli khu Nyasaye, oyo niye Nyasaye Omulesi wanje, niye wandisikanga ne ni ewuwe ni andilikalukha
42|11|Omulonji welikulku nende eshialo, niye owabaloonga omukhasi no musatsa, nende tsisolo tsiosi tsirio, abametelelangakhwo ario, shibulaho shoisi shiosi shifwanana naye, naye ni Omuwulili Omuloli muno
42|12|Niye mwene tsifunguo tsielikulu nende eshialo, ahelesinjia owayenyele omukabo omunji ne alonga owayenya, toto ye ni Omumanyi wabuli eshindu
42|13|Nyasaye yabalachila mudini ka yalachila Nuh nende kakhwakhufimbulila ewe, nende kakhwalachila Ibrahim nende Musa nende Yesu, mbu mutile idini ne mulakabukhana khuyo tawe, ni amasiro khubatsokaasi kobalanjilanga ako, Nyasaye alobolaanga ewuwe wayenya, na alunjisinjia ulunjikha khuye
42|14|Ne shibakabukhana halali nibakhanyoola obumanyi khulwe shikhalikhali shiali hakari wabu, ne likhayanga okhuba likhuwa liaranjilila okhurula khu Nyasaye wuwo Omulesi- liokhusitia okhuula khundukho- bakhakhalachilwe, ne toto balia banyoola eshitabu khubalia baliho imbeli wabu bashikanakanilanga nibakoyana
42|15|Ne khwako, balanje, ne lunjikha shinga walomesibwa, ne alaloonda okhwenya khwabu tawe, ne boola mbu : “esuubile ka Nyasaye yeshia mubitabo, ne elomesibwe okhukhola abuleng’afu hakari wenyu, ne Nyasaye niye Omulesi wefu nende Omulesi wenyu, khuli nende ebikhole biefu, nanyu muli nende ebikhole bienyu, liakhuyinganilakhwo libulaho hakari wefu, ne Nyasaye alikhukhung’asia fwesi halala, ne ewuwe nakhulikalukha.”
42|16|Ne balia bayingananga khu Nyasaye nibamalile okhufuchililwa, okhuyingana khwabu nokhukhaya imbeli wa Nyasaye wabu Omulesi, ne basinyishilwa ne bali nende eshinyasio eshilulu
42|17|Nyasaye niye weshia eshitabu khubwatoto nende eshichelo, ne ni shina shiokhumanyia mbu indukho ili ahambi
42|18|Abalasuubila bayungubasinjia benya mbu yitse lwangu, ne abasuubili bayiria ne bamanya mbu toto niyahabwene, koo manya mbu, balia bayingana inyanga ye indukho eyo, bali mubukori abwa ehale muno
42|19|Nyasaye nomwihotselefu khubasumba bebe, akabanga omukabo owayenya, naye niye Owamani Owoluyali muno
42|20|Yesi yesi wenya lichesa lwomwikulu khulamumetela khwo, ne ulia wenya lichesa liokhushialo khulamuhelesia, ne abula shiosi shiosi mwikulu
42|21|Nohomba bo bali nende abanyasaye babatsokaasinjia, babakaasilia amalako keyidini ya Nyasaye alabafuchilila tawe, ne likhayanga okhuba likhuwa liokhwaukhasia bakhakhalachilwe, ne toto ababii bali nende eshinyasio eshilulu
42|22|Olilola aboononi nibali abari khukabakhola, nako kaliboolela butswa, nebalia basuubila mana nibakhola amalayi baliba mumikunda chio mwikulu, baliba nende shiabenya shiosi shiosi imbeli wa Nyasaye wabu Omulesi, okho nikhwo okhubura okhukhongo
42|23|Ako niko ka Nyasaye asuubisia Abasumba bebe basuubila mana nibakhola amalayi, Boola mbu: “esie shebarebanga omurungo kwosikwosi tawe halali obuheli khubeekho, ne ukhola lilayi khumumetela lilayi,” toto Nyasaye nomulesheli wokhukalusia orio ikhongo muno
42|24|Nohomba baboolanga mbu: “ akatilinjia Nyasaye kabulaho,” Ne Nyasaye niyenya nara eshimanyisio khumwoyo kwo, na Nyasaye yosia obukori ne atinyisia abwatoto khumakhuwa keke, toto ye ni Omumanyi muno khukali mubilifu
42|25|Naye niye (uchamilanga/ufuchililanga) weshilesholoshia Abasumbabe, nealeshelanga tsimbi ne yamanya muno akamukholanga
42|26|Ne niye afuchililanga balia basuubila mana nibakhola amalayi, ne abametalanga tsimbabaasi tsitsie, ne abakhayi bali neshinyasio eshilulu
42|27|Ne Nyasaye ahelesinjia Abasumba bebe omukabo omunji bakhafurire khushialo, halali yeshinjia khushichelo shiayenya, Toto ye yamanya obulayi Abasumba bebe ne abalolanga
42|28|Naye niye (ureranga/ owishinjia) ifula, Abandu nibawesiyekhwo omwoyo, ne aswaninjia tsimbabaasi tsitsie naye niye omulindi witsomibungwa muno
42|29|Ne mubimanyisio bibie okhulongwa khwelikulu nende eshialo, nende bayaswaniamwo bilala khubio tsisolo, naye alinobunyali bwokhukhung’asia niyenya
42|30|Ne amasila kosikosi kamunyoola karulana nende kemikhono chienyu chikholele, ne aleshelanga amanji
42|31|Ne enywe shimwakhashila khushialo tawe, ne mubula umulindi nohomba ubakhonya ulali Nyasaye tawe
42|32|Ne mubimanyisio bibie ni ebiilukhanga khumatsi nibitsia nibikalukha shinga tsingulu
42|33|Niyenya ayenzesia omuyeka, ni bitong’a halala nibiemele khunyanza, toto muako khulimwo nende ebimanyisio khubuli wisumilisia omukhupi muno wa orio
42|34|Nohomba abitibie mumatsi, khukabakhola ne aleshelanga amanji
42|35|Nekho bamanye balia bayingana khubimanyisio biefu mbu babula habundu abelushila
42|36|Ne biosi biamwahebwa ni omwikhoyo kwobulamu bwokhushialo, ne bili ewa Nyasaye nebilayi bilaliwa tawe, khubalia basuubila mana nibesika Nyasaye wabu Omulesi yenyene
42|37|Ne balia beyikalilanga abionono ebikhongo, nende eshifwolo, nenibasinyisibwa baleshelanga
42|38|Nebalia bafuchililanga Nyasaye wabu Omulesi mana balaamanga khatsotso, ne amakhuwa kabu basanjilananga, ne khubia khubakabalile barusinjia
42|39|Nende balia olwabakholelwa obusuku, behabinanga
42|40|Ne omurungo kwa amabii, ni amabii shinga ako. Kho ulia uleshela, mana yakasia omulembe omurungo kukwe kuli khu Nyasaye, toto ye shiyayanza abetsimbi tawe
42|41|Ne balia behabinanga nibakholelwe amabii, babula injila yokhufunaanibwa
42|42|Bafunaanibungwa nibalia bakholelanga Abandu amabii, ne bafuranga khushialo munjila ilali yatoto tawe, abo balinyoola eshinyasio eshilulu
42|43|Ne ulia wifwila mana yaleshela, toto ako niko amakhuwa kenyekha
42|44|Ne wa Nyasaye alekha yakora, abula omulindi ulali ye, ne olilola abamabii olwa balilola eshinyasio, baliboola mbu: “ilikhowo injila yosiyosi yakhunyala okhukalusibwakhwo?”
42|45|Olibalola nibayilwa mumulilo, nibewotselesiye mubuteshele, bahenganga mefisi, ne Abasuubila baliboola mbu: “ Toto balia abasikha nibasishia emioyo chiabu nende Abandu babu inyanga yeyindukho” koo manya mbu toto balia betsimbi baliba khushinyasio shilaliwa tawe
42|46|Ne shibaliba nende abalindi babahabina tawe halali Nyasaye, ne owa Nyasaye alekha akore, oyo abula injila yosiyosi
42|47|Fuchilile Nyasaye wenyu omulesi, Inyanga ileyikalila nishili okhuboolela irulanga khu Nyasaye, shimuliba nende amwilushila tawe, ne shimuliba nende ashibekalila tawe
42|48|Ne nibakhaya efwe shikhwakhuruma obe omulindi wabu tawe. Shi Kali khu iwe halali okhusia butswa oburume, ne toto efwe nikhukhofwa omundu tsimbabaasi okhurula khwifwe atsisangalila. ne obubii nibumunyoola khu kakholele omwene, toto Omundu oyo akhayanga muno
42|49|Obwami bwemwikulu nende khushialo ni bwa Nyasaye, olonganga shinga yenya, ne ahelesinjia owayenya Abana abakhana, ne ahelesia owayenya abasiani
42|50|Nohomba amusaasilie abasiani nabakhana, na akhola owayenya okhuba omukumba toto ye Nomumanyi Omunyali muno
42|51|Ne Omundu shiyakhalomaloma nende Nyasaye tawe halali khubufimbuli, nohomba inyuma weshiikalilo, nohomba arume Omurumwa ne amufimbulila khubunyali bwe shiayenya, toto ye niwa hekulu Owamachesi muno
42|52|Ne endio nilwakhwakhufimbulila ikurani, khubunyali bwefu, shiwali niwamanya ni shina eshitabu nohomba obusuubili, halali nikhushikhola obulafu, khulunjisia khusio (owakhwenya/ owakhuchamile) mubasumba befu, ne toto ewe ulunjisinjia khunjila ingololofu
42|53|Injila ya Nyasaye wabiosi bio mwikulu nende biokhushialo nebibie, koo manye mbu amakhuwa koosi kalikalukha khuNyasaye
43|1|Ha Mim
43|2|Nditsuba khushitabu shinoosinjia
43|3|Toto efwe khwakhola Ikurani mulwarabu kho munyoole okhumanya
43|4|Ne toto eyo ili nende amaandiko karula khwifwe, niyoluyali eyamachesi
43|5|Koo khuleshe okhubetsulisia mana khwibilile, mbu shichila muli Abandu babura eshichelo
43|6|Ne ni Abarumwa benga bakhwaranjilila okhuruma khubandu bakhale
43|7|Ne abulaho Omurumwa yesiyesi wabetselanga okhuula bamukholelanga omubayo
43|8|Ne khwasishia balia abali nende amaani okhushila bo. Ne okhuchelaasia khwa Abandu ba khale khwamala okhubura
43|9|Ne nobareba mbu: “ niwina waloonga likulu nende eshialo?” Toto balaboola mbu: “wabiloonga Owamaani Omumanyi muno”
43|10|Ulia wabakwalasilia liloba shinga obulili, nabarereramwo tsinjila khomunyoole okhulunjikha
43|11|Niye wishinjia amaatsi okhurula mwikulu khushichelo, nikhulamusilia liloba liafwa, ne endio nilwa mulirusibwamwo
43|12|Ne niye owaloonga buli eshindu eshisatsa nende eshikhasi, mana nabakasilia ebininwamwo biomumaatsi, nende tsisolo tsiamuninangakhwo
43|13|Kho mwikhale obulayi khu mikongo chiatsio, mana mwitsulile tsimbabaasi tsia Nyasaye wenyu, nimwakhamala okhwikhalakhwo	obulayi,	mana muboole mbu: “uluyaali nilwa ulia owakhukwalasilia bino mbu khwikhonyele, ne shikhwakhakholele abeene kano tawe .”
43|14|Ne toto khulikalukha ewa Nyasaye wefu Omulesi
43|15|Ne bamukholelenga mubasumba bebe omukabo, toto Omundu nomukhayi owahabulafu Owetsimbabaasi tsia Nyasaye
43|16|Nohomba yebukulila Abana abakhaana mubiloonje bibie biayaloonga, mana nabawulila enywe Abana abasiani
43|17|Ne yesi yesi mubo naboolelwa khukabachelasinjiakhwo Nyasaye , obweni bubwe bumaliyanga ne yetsulamwo oburuma
43|18|Koo ulia wakhusibwa muburone, ne shanyala okhuboola niyenoosia tawe
43|19|Ne bakhola Abamalaika abaali abasumba ba Nyasaye okhuba abakhasi! Koo balolakhwo okhulongwa khwabu? obuloli bwabu bulihandikwa ne balireebwa
43|20|Ne baboolanga mbu: “ Nyasaye yenyanga efwe shikhwakhabalaamile tawe.” Shibamanyile ako tawe. Babula liababoola halali obubeyi butswa
43|21|Khwabahelesiakhwo eshitabu imbeli wa shino? Mana batilananga ninashio bashiloondanga
43|22|Halali baboola mbu: “toto efwe khwanyoola bapapa befu nibaloondanga idini yabu yabalobola kho efwe khuloondanga mubilenje biabu.”
43|23|Ne endio shikhwarumakhwo embeli wuwo omwikanyilisi mulukongo lwosi lwosi halali balia bali mubwokholo baboola mbu: “efwe khwanyoola bapapa befu nibaloondanga idini yabu yabalobola nafu khuloondanga mubilenje biabu”
43|24|Naboola mbu: “kata nebarerera kobulunjifuobulayiokhushilabiamwanyoola basenywe Nibali ninabwo?” nibaboola mbu: “efwetoto khukhayilesa akamwarumwa ninako ako.”
43|25|Mana nikhubatila khumabii kabakhola, kho hengakhwo, indukho yabakhayi shingala yali
43|26|Ne olwa Ibrahim baboolela Samwana nende Abandu bebe mbu; “ toto esie endi ehale nenda kamulaamanga ako.”
43|27|Halali ulia owalonga niye ulalunjisia
43|28|Ne nekhola lino okhuba likhuwa liatong’a khwulwibulo lulwe, bakhababario banyoola okhukalukha
43|29|Halali khwasangasia bano nende abebusi babu okhula shiga obwatoto bwaboolela nende Omurumwa Omwinoosi
43|30|Ne olwa obwatoto bwaboolela baboola mbu: “ buno ni obulosi ne efwe toto khubukhayile”
43|31|Ne nibaboola mbu: “shichila shina Ikurani ino nileshela khumundu omukhongo mumatokho amakhongo kabili kano?”
43|32|Nohomba abo nibo bakabanga tsimbabaasi tsia Nyasaye wuwo Omulesi? Efwe khwabakabila obulamu bwabu bwokhushialo hakari wabu, ne nikhuninia abaandi okhushila abaandi khubichelo, kho abaandi banyoole okhukholela abaandi emilimo, ne tsimbabaasi tsia Nyasaye wuwo tsishila bioosi biabakhung’asinjia
43|33|Ne Abandu bakhaya okhuba omukanda mulala, khwakhakholele balia abakhaya Nyasaye tsinzu tsiabu okhuba nende eshitsafu sheifedha, nende tsingasi tsiabu tsiosi tsiabaninilanga
43|34|Nende emiliango chietsinzu tsiabu nende ebitanda biabayiekhangakhwo
43|35|Nende oburone. Halali ako shinishiosi shiosi tawe, halali ni omwikhoyo kwobulamu bwomushialo muno butswa, ne mwikulu ili ewa Nyasaye wuwo Omulesi niyabalia abaria Nyasaye
43|36|Ne ulia wikhola omuwofu khumakhuwa ka Nyasaye, khulamukholela Shetani abe omwitsa wuwe
43|37|Ne totobo babekalilanga injila, ne abeene baparanga mbu balunjika
43|38|Okhula shinga balikhwitsila baliboola mbu: “ oh manyanga oba ehale ninasi shinga ebukwe nende mumbo, oli omwitsa omubii muno.”
43|39|Ne khulwokhuba mbu mwakhola obubii, shibulaho shilabakhoonya enywe olwalelo mbu musanganga mwesi mushinyasio
43|40|Koo onyala okhukhola abekala amarwi bawulila, nohomba onyala okhulunjisia abawofu bali mubukori bwahabulafu
43|41|Ne kata nikhukhuhiniaho, efwe khwitsa okhubahelesia likhobo liefu khubo
43|42|Nohomba	khulakhwechesia akakhwabalaka, nafu toto khuli nende obunyali khubo
43|43|Mana tilana nende akawafimbulilwa , toto ewe oli khunjila ingololofu
43|44|Netoto kano ni ametsulisio khwiwe nende khubandu bao, ne mulitsa okhurebwa
43|45|Ne reba Abakhwaruma imbeli wuwo mubarumwa befu, koo khwakhola abanyasaye bandi balamwe balali Owetsimbabaasi ? (Nyasaye)
43|46|Ne toto khwaruma Musa nende ebimanyisio biefu khu Firaun nende aboluyali baye, mana naboola mbu: “ esie endi Omurumwa wa Nyasaye Omulesi webilonje biosi” israeil
43|47|Olwa yabetsela nende ebimanyisio biefu bachaka okhumutseshela
43|48|Ne shikhwabechesia eshimanyisio shiosi shiosi halali eshikhongo muno okhushila eshindi, mana nikhubatila khushinyasio kho banyoole okhukalukha
43|49|Nibaboola mbu: “enywe Abalosi, khusabile Nyasaye indache yayakhulaka,(nakhurusiliaho eshunyasio shino luno) efwe toto khulalunjikha.”
43|50|Olwa khwabarusiliaho eshinyasio esho, habwene nahabwene nifunaka indache
43|51|Firaun nalaanga Abandu bebe nababoolela mbu: “enywe Abandu banje shendi Omwami welitokho lia Misri, ne emialo chino chiburanga hasi wanje, koo shimulolngakhwo tawe?”
43|52|Nohomba esie shendi noluyali okhushila omutakha uno, ulanyala okhurusia amakhuwa obulayi tawe
43|53|Ne shichila shina nakhaya okhufwala ebindu bieyidhahabu, nohomba yetse nende Amalaika halala ninaye bokhumukhoonya
43|54|Mana nabayila Abandu bebe mana nibamufuchilila, toto abo bali Abandu abakori
43|55|Olwa bakhusinyisia khwabatila obutinyu mana nikhubasishia mumaatsi boosi
43|56|Ne nikhubakhola okhuba abaranjilili nende eshilolelo khubandu beyinyuma
43|57|Ne olwa Omwana wa Mariam yachelasibwa (nende Adam) Abandu bo boopa oluyoka
43|58|Mana nibaboola mbu: “ Abanyasaye befu shini abalayi okhushila ye tawe? Ne shibakhuchelasilia bario tawe halali amayinji butswa, ne abo ni Abandu bokhusolana
43|59|Naye shali nobunyali tawe halali ni Omusumba wakhwahelesia tsimbabaasi mana nikhumukhola eshilolelo khubana ba
43|60|Ne khwenyanga khwakharerere Abamalaika khushialo nibaloondana
43|61|Ne toto ye (yesu) ni eshimanyisio shieyinyanga yeyindukho. mulakanakana tawe, ne munoonde khwo, ino niyo injila ingolofu
43|62|Ne Shetani alabekalila tawe, toto ye ni Omusuku wenyu owa habulafu
43|63|Ne olwa Yesu yetsa nende ebifune biahabulafu, yaboola mbu: “ abeetsele nende amachesi nende okhubenoosilia kalia akamukabukhanangamwo, kho murie Nyasaye mana muwulile.”
43|64|Toto Nyasaye niye Omulesi wanje nende Omulesi wenyu, kho mumulaame sa yenyene ino niyo injila ingololofu
43|65|Mana emikanda nichikabukhana abeene khubeene, abaane khubalia bakhola amabii khushinyasio shieyinyanga indulu
43|66|Koo shina shiabaliindanga, halali indukho iliitsa mubwifisi nabo nibalamanyile tawe
43|67|Abeetsa inyanga eyo baliba Abasuku, abeene khubeene, halali balia abaria Nyasaye
43|68|Enywe Abasumba banje, shimulaba noburi inyanga yino tawe , neshimulabeelela tawe
43|69|Balia Abasuubila ebimanyisio biefu mana nibelekhuula khu Nyasaye. (nibaba abasalamu)
43|70|Injile mwikulu enywe nende abakhaye benyu musangasibwemwo
43|71|Balibotokhanilibwa ebisanda nende ebikaye bie idhahabu, ne bilibamwo bia omwoyo kwikomba nende ebisangasia tsimoni, ne enywe mulimenyamwo tsinyaanga tsioosi
43|72|Eyo niyo mwikulu (janna) amulihebwa khukamwakholanga
43|73|Mulibaamwo nende ebiamo ebinji biamulilia
43|74|Toto abetsimbi baliba mushinyasio shia Jahannam tsinyanga tsioosi
43|75|Shibalihulusibwa khushinyasio esho tawe, ne omo baliwesiakhwo omwoyo. (okhurulamwo)
43|76|Ne shikhwabakholela amabii tawe halali boo abeene nibo bali abamabii
43|77|Ne balikhupa oluyoka nibalanga: “ewe Malik! Boolela Nyasaye wuwo akhufwisie’’ naye alibaboolela mbu: “enywe toto omo butswa nimwamulamenya.”
43|78|Toto khwabetsela nende obwatoto halali obunji bwenyu mwali mwakhaya obwatoto
43|79|Nohomba babusia amalako kabu, ne toto nefwe babusinjia
43|80|Nohomba baparanga mbu efwe shikhuwulilanga akobwifisi nende kokhumonyana kabu tawe? Eeh tawe, abarumwa befu bali ninabo bahandikanga kabakholanga
43|81|Boola mbu: “ Nyasaye abetsanga nende Omwana nesie wakhabeele weyimbeli okhumulaama.”
43|82|Ni woluyali Nyasaye Omulesi welikulu nende eshialo, Nyasaye Omulesi weshisaala, khu koosi kabamureetsangakhwo
43|83|Ne baleshe bokoyaane nibabaya okhula shinga balinyoolana nende inyanga yabalakwa
43|84|Naye niye Nyasaye uli mwikulu nende Nyasaye uli mushialo naye niye Omuchesi Omumanyi muno
43|85|Ni woluyali ulia owuli nobwami bwomwikulu nende mushialo nende biosi bilimwo, ne niye uli nobumanyi bwebise bieyindukho ne ewuwe ni amulikalusibwa
43|86|Ne abamulaamanga abalali ye babula obunyali bwokhubasabila Omundu eshileshelo. Halali ulia wobuloli bwatoto nabo bamanya
43|87|Nenobareeba mbu niwina wabaloongabo, ? toto bweene balaboola mbu ni: “ Nyasaye” kho ni hena abakalukhanibungwa
43|88|Ne okhuboola khukhwe (Omurumwa) mbu : “Nyasaye wanje Omulesi bano ni Abandu balasuubila tawe.”
43|89|Baleshele ne obaboolele amakhuwa komuleembe. Baliitsa okhumanya
44|1|Ha Mim
44|2|Nditsuba khushitabu shinoosinjia
44|3|Toto	efwe	khwashishia	mushilo shietsikhabi, toto efwe khuli abekanyilisi
44|4|Toto ishilo esho buli likhuwa eliamachesi linoosibungwa
44|5|Likhuwa lirula khwifwe toto efwe nefwe Abaruma
44|6|Tsimbabaasi okhurula khu Nyasaye wuwo Omulesi, toto ye ni Omuwulili Omumanyi muno
44|7|Nyasaye Omulesi welikulu nende eshialo nende biosi bili hakari wabio, toto nimuli mbu enywe muli nende obwatieli
44|8|Abulaho Nyasaye wundi tawe halali Ye, alamusinjia ne afwisinjia Nyasaye wenyu Omulesi nende Owabasenywe beyimbeli
44|9|Halali bo bali mutsinganakani babayanga
44|10|Kho linda inyanga yelikulu liakharusie omwosi kulolekha
44|11|Kulifunikha Abandu, shino ni eshinyasio eshilulu
44|12|Nyasaye Omulesi wefu, khuyiniliekhwo eshinyasio toto efwe nibasuubila
44|13|Okhwitsulila khwabu khubakhoonya shina bulano, ne toto Omurumwa Omwinoosia yamala okhubeetsela
44|14|Mana nibamukalukhanilia obweni, nibaboola mbu: “ uno yechesibwa, naye ni Omulalu.”
44|15|Toto efwe khwitsa okhuyiniaho eshinyasio hatiti, netoto enywe mulakalukha shinga mwali
44|16|Inyanga yakhulikhupa eshikhupo eshikhongo toto efwe khulibarunga
44|17|Netoto efwe khwakholela Abandu ba Firaun amatemo imbeli wabu, neyaboolela Omurumwa Woluyali
44|18|Naboola mbu: “Mumbe Abasumba ba Nyasaye, toto esie endi Omurumwa Omwisikwa khwinywe”
44|19|Ne mulakholela Nyasaye obufuru tawe, toto esie ndalabarerera ebifune biyela
44|20|Ne esie ndiliinda khu Nyasaye wanje Omulesi ninanyu mulandasa amachina tawe
44|21|Ne nimulasuubila tawe , mube ehale ninasi
44|22|Nasaba Nyasaye wuwe Omulesi mbu: “toto bano ni Abandu abamabii.”
44|23|Mana Nyasaye naboola mbu: “orule nende Abasumba banje eshilo, toto enywe mulalondwakhwo.”
44|24|Ne oleshe inyanza endio ngayilekhaane, Toto abo ni omukanda kweliyie kwitsa okhusishibwa
44|25|Ne balekha emikunda chinga nende tsisebele
44|26|Nende emimela nende obwami bwoluyali
44|27|Nende obwokholo bwabasangalilanga
44|28|Endio nilwakali, mana nikhuhelesia ako Abandu bandi
44|29|Ne likulu nohomba eshialo sishiabalilila tawe, ne shibahebwa ebise tawe
44|30|Ne toto khwahabina Abana ba Israeil khushinyasio shiokhubatutuyia
44|31|Okhurula khu Firauni, toto ye yali Omufuru mubalia babura eshichelo
44|32|Ne toto khwabalobola khumachesi kefu, okhushila ebilonje bindi khushialo
44|33|Ne nikhubahelesia ebimanyisio biefu amatemo kalolekha
44|34|Toto bano baboolanga mbu
44|35|Khubulaho okhufwa khundi tawe halali okhufwa khweimbeli, ne efwe shikhulilamusibwa tawe
44|36|Mana lamusiekhwo Basefwe nikali mbu muboolanga habwene
44|37|Koo abo ni abalayi muno nohomba Abandu ba Tuba’ nende balia baliho imbeli wabu, khwabasishia toto abo bali abamabii
44|38|Ne efwe shikhwaloonga likulu nende bioosi bilimwo khumubayo tawe
44|39|Shikhwabiloonga tawe halali khubwatoto, ne abaanji mubo shibamanyile tawe
44|40|Toto inyanga yokhubusia ni ebise biarebwaho khuboosi
44|41|Inyanga yomwitsa alalikhoonya owashie nende shiosi shiosi tawe, ne shibalihabinwa tawe
44|42|Halali ulia owa Nyasaye alikoosia toto ye niwa Amaani Owobukoosia muno
44|43|Toto omusaala kwa zaqoom
44|44|Ni eshiakhulia shia owetsimbi
44|45|Shinga olubia lusaalulwe, lurabachila munda
44|46|Shinga okhurabachila khwa amatsi kayile
44|47|Baliboolelwa mbu : “mumutile mumusukune hakari wo mulilo kwa jahannam.”
44|48|Mana muyombole khumurwe kukwe eshinyasio shia amaatsi karabachila
44|49|“Pila.. mbu newe (welolanga) Omwami woluyali
44|50|Toto kano niko kamwakanakananga khwo
44|51|Toto abaria Nyasaye baliba habundu womulembe
44|52|Mwikulu mumikunda nende tsisebele
44|53|Balifwala tsingubo tsinderere tsinyangu tsia hariri..nende tsisiro .. nibahengana
44|54|Endio nilwo lwakaliba, ne khulibabashila mahurul ain. (abakhana bomwikulu)
44|55|Bali laangamwo ebiamo bietsimbia tsioosi, ne balikhala nomulembe
44|56|Omo shibalipilamwo lifwa tawe, halali okhufwa khwokhuranga. Ne Nyasaye alibalinda okhurulana nende eshinyasio shia Jahanam
44|57|Tsino nitsimbabaasi okhurula khu Nyasaye wuwo omulesi, okho nikho okhubura okhukhongo
44|58|Ne efwe khwakhola Ikurani khululimi lulwo, okhuba inyangu khwiwe, kho banyoole okhwitsulila
44|59|Liinda nabo boosi baliinde butswa
45|1|Ha Mim
45|2|Okhwishibwa khweshitabu shino khurula khu Nyasaye Owaamani Owamachesi muno
45|3|Toto khulikulu nende khushialo ebimanyisio bilikhwo khubalia basuubila
45|4|Nende mukhuloongwa khwenyu nende tsisolo tsiayaswaania ebimanyisio bilimwo khubandu basuubilanga
45|5|Ne okhubusania khweshilo nende eshitere nende omukabo kwa Nyasaye yeshinjia okhurula hekulu, mana nalamusia eshialo okhurula mulifwa liashio, nende okhubotokhana khwomuyeka, ebimanyisio bilimwo khubandu bali nende amachesi
45|6|Tsino ni tsinyaali tsia Nyasaye khukhusomelanga khubwatoto,	ne makhuwa shina kabanyala okhusuubila nikalali ka Nyasaye nende ebimanyisio bibie
45|7|Eshinyasio eshikhongo shilinyoola buli ulia Omubeyi Omwonooni
45|8|Awulilanga tsinyaali tsia Nyasaye nitsisomwa khuye, niyekhulumamia khukalia kayakaywa niyelola opara mbu shi atsiwulilekhwo tawe, kho musuubisie eshinyasio eshilulu
45|9|Ne namanya eshindu shiosi shiosi mutsinyaali tsiefu ne akhonga omubayo, Abandu abo nibo baliba nende eshinyasio shiokhututuyibwa
45|10|Inyuma wabu ni Jahannam, kabakhola shikalibakhoonya shiosi shiosi tawe, nohomba balia babakhola okhuba Nyasaye, ne baliba neshinyasio eshikhongo
45|11|Buno ni obulunjifu, ne balia bakhaya ebimanyisio bia Nyasaye wabu Omulesi balinyoola eshinyasio eshilulu shioburuma
45|12|Nyasaye niye wakhola inyanza ibarumushile kho ebininwa bichendemwo khubunyali bubwe, ne mukhaabemwo omukabo kukwe, kho munyoole okhumwitsoomia. (okhupa orio)
45|13|Niye wakhola bibarumushile ebili mwikulu nende mushialo bioosi okhurula khuye, toto mu ako khulimwo nende ebimanyisio khubandu baparanga
45|14|Boolela abasuubila mbu baleshele balia abalasuubilanga tsinyanga tsia Nyasaye, kho anyoole okhubarunga Abandu khukabakholanga
45|15|Ulia ukhola amalayi yekholela omwene ne ukhola amabii kali khuye , mana mulikalusibwa ewa Nyasaye wenyu Omulesi
45|16|Ne toto khwahelesia Abana ba israeil eshitabu nende amalako nende Aburumwa, mana nikhubakaba emikabo emilayi, nenikhubakholela obulayi muno okhushila Abandu boosi
45|17|Mana nikhubahelesia amalako kalolekha kali habulafu, ne shibawukhana tawe halali nibakhanyoola obumanyi, khulwe ishinda yali hakari wabu. Toto Nyasaye wuwo Omulesi alibakabula inyanga yeyindukho khukabawukhananga
45|18|Mana nikhukhura khunjila ya makhuwa kano kho iloondekhwo, ne olaloonda obwikombi bwa balia balamaanyile tawe
45|19|Abo shibalikhukhonyakhwo shiosi shiosi imbeli wa Nyasaye tawe, ne toto abonooni ni abetsa abeene khubeene, ne Nyasaye ni Omwitsa wabalia bamuria
45|20|Bino ni ebimanyisio bia Abandu okhulolelakhwo nende obulunjifu nende tsimbabaasi khubandu bali nende obwatoto
45|21|Nohomba abakholi betsimbii baparanga mbu khwakhabakhole shinga balia abasuubila mana nibakhola amalayi nashilala okhumenya khwabu nende okhufwa khwabu? ni obubii buli burie bwababusinjia
45|22|Ne Nyasayeyaloongalikulunendeeshialo khubwatoto, ne khobuli Omundu arungwe khukayakhola, nabo shibalikholelwa obubii tawe
45|23|Koo walolakhwo ulia wakhola obwikombi bubwe okhuba Nyasaye wuwe, mana Nyasaye namulekha akore, kata nali nende obumanyi, mana nara eshimanyisio khumarwi keke nende khumwoyo kukwe, ne nara khutsimoni tsisie eshiilima, kho owakhamulunjisia niwina nalali Nyasaye, shimwitsulilanga khwo
45|24|Ne baboola mbu: “ buno ni obulamu bwokhushialo,	khufwitsanga	ne khumenyanga, ne shibulaho shikhusishia tawe halali tsinyanga,” ne babula obumanyi bwako, halali baparanga butswa
45|25|Ne nibasomelwa tsinyaali tsiefu tsiahabulafu babula eshifune halali baboola mbu : “lamusiekhwo bapapa befu nikali mbu muboolanga akatoto.”
45|26|Boola mbu: “ Nyasaye niye ubalamusinjia khandi niye ulibafwisia, mana alibakhung’asia inyanga yeyindukho ibulamwo obukanakani, halali Abandu abanji shibamanyile tawe
45|27|Ne obwaami bwomwikulu nende khushialo nibwa Nyasaye, ni inyanga yeyindukho olwa yiliula abonooni bakhasikhe
45|28|Ne olilola buli omukanda nikusikame hasi, buli omukanda kulangwa okhutsia okhusoma eshitabu shiakwo, “lelo mularungwa kamwakholanga.”
45|29|Eshitabu shiefu shino shiboola khwinywe khubwatoto, toto efwe khwahandikanga akamwakholanga
45|30|Ne balia basuubila mana nibakhola amalayi , Nyasaye wabu Omulesi alibenjisia mutsimbabaasi tsitsie, okho nikho okhubura khwahabulafu
45|31|Ne balia bakhaya baliboolelwa mbu: “ shimwasomelwakho tsinyaali tsianje mana nimuba nende obufuru mumioyo chienyu, mana nimuba Abandu bobwonooni.?”
45|32|Ne olwa liliboolwa mbu: “ indache ya Nyasaye niyahabwene ne ebise bibula tsinganakani “nanyu nimuboola mbu: “khukorerwe indukho eyo, khuparirisinjiakhwo butwsa, ne khubula obwatoto.”
45|33|Mana obubii bwabakhola bwakhabaloleshele, ne kalibabotokhana akabetseshelesinjia
45|34|Baliboolelwa mbu: “olwalelo khubebilila shingala enywe mwebilila omukhung’ano kweyinyanga yenyu ino eshimenyo shienyu nimumulilo ne mubula ubahabina.”
45|35|Khulwo khuba enywe mwatseshelela tsinyaali tsia Nyasaye mana obulamu bwokhushialo nibubakatilisia. kholeelo shibalirusibwamwo tawe nohomba shibalileshelwa tawe
45|36|Oluyali nilwa Nyasaye Omulesi we likulu , Omulesi weshialo Omulesi webilonjo biosi
45|37|Ne obukhongo ni obubwe butswa yenyene, mwikulu nende khushialo, naye ni owa Amaani Omuchesi muno
46|1|Ha mim
46|2|Ukhwishibwa kheshitabu khurula khu Nyasaye owa Amani Omuchesi muno
46|3|Ni shikwaloonga likulu nende eshialo nende biosi bili hakari wabio halali khubwatoto nende ebise biarebwaho, nebalia bakhaya shibabukulilanga oluchendo mukabekanyilisibungwa tawe
46|4|Boola mbu:	“mulolangakhwo biamulamanga bilali Nyasaye, munzechesie nishina shabialonga shili khushialo, nohomba bali nende obulala khu walonga likulu, mundererekhwo eshitabu ashialiho imbeli wa shino, nohomba eshimanyisio shiosi shiosi shiobumanyi nikalimbu muboolanga obwatoto”
46|5|Ni omukori omukhongo uli arie, ushilakhwo ulamaanga, abalali Nyasaye, ebalalibafuchilila ukhula inyanga yeyindukho, nabo bakorerwe amalaamo kabu
46|6|Olwa Abandu balikhung’asibwa baliba abasuku khubo, ne belikaana okhulamwa khwabu
46|7|Ne nibasomelwa tsinyaali tsiefu ethili habulafu, abakhayi baboolanga nibakhalola abwatoto mbu: “ buno ni obulosi bwahabulafu.”
46|8|Nohomba baboolanga mbu: “yekasiliasa omwene” , boola mbu: “ nikali mbu ndekasilia omwene, enywe shimulikhoonyakhwo shosi shosi imbeli wa Nyasaye tawe, ye amanyile muno kamutiabukhanga, ye niye omuloli hakari wanje ninenyu naye ni omunji wobulilesheli omukoosia muno.”
46|9|Boola esie shendi omwishemuli mu Barumwa tawe, ne engorwa ngalandilikholwa nahomba enywe, Enondanga butswa kefimbulilungwa mubufimbuli, Ne shendi shiosi shiosi tawe halali omwikanyilisi wa habulafu
46|10|Boola: “mulola murie nikali mbu kano karula khu Nyasaye mana mukakhaye mana abeho omuloli okhurula mu Baana ba Isaraeli, shinga kano, mana asuubile nanyu mukhaye,” Toto Nyasaye shalunjisinjia betsimbi tawe
46|11|Ne abakhayi baboolela abasuubila mbu “kabetsanga kano mbu namalayi shibakhakhuranjilile tawe”	ne olwabakhaya okhulunjikha baboola mbu : “buno ni obubeyi bwakhale.”
46|12|Ne imbeli wuwe shaliho eshitabu shia Musa, Shiobulunjifu nende tsimbabaasi, na shino ni eshitabu shitinyisia shiolulimi olwarabu, kho shikanyilisie abetsimbi ne shibasuubisie abakholi bamalayi
46|13|Toto balia baboola mbu: “ Nyasaye wefu omulesi ni Allah..(Nyasaye) “ mana nibaba abalunjifu, shibaliba nobuyendi tawe nohomba shibalibeelela tawe.”
46|14|Abo nibo Abandu bomwikulu, balimenyamwo tsinyanga tsiosi, Omurungo khukabakholanga
46|15|Khwachelela omundu akholele abebusi bebe bibili amalayi, Nyina Mwana yamuchinga munda khukhusanda ne namwibula khukhunyakhana, okhumuchinga,	munda	nende okhumuleshesia okhununa ni emiesi amakhumi kataru, okhula ngala yola omundu omukhongo mana niyola emika amakhumi kane, naboola mbu: “Nyasaye wanje omulesi nyalile enyoole okhupa orio khutsimbaabasi tsitsio tsiawambelesia nende khu abebusi banje ne ekhole amalayi kakhuchamisia, ne ungasilie olwibulo lwanje, esie ndikanile khwiwe, ne esie toto endi mubasalamu.”
46|16|Abo nibo bakhuchamilanga abikhole biabu biabakholanga, ne khubaleshela tsimbi tsiabu ne baliba mu bandu bomwikulu, indache yatoto yabalakungwa
46|17|Ne ulia wekhandila abebusi bebe babili, nababoolela mbu : “murisinjia mbu ndililamusibwa ne lwabura olwibulo olunji neshili okhubaho,” ne abebusi abo basabanga obukhoonyi khu Nyasaye nibaboola mbu: “ abaane ewe suubila toto indache ya Nyasaye niyatoto” naye aboola mbu: “ni shinashino? Atsikhali butswa tsingano tsiabakhale.”
46|18|Abo nibo bamakhuwa kabu kabusibwa mubandu babura imbeli wabu Mumajini nende Abandu, Toto abo banyoola okhusikha
46|19|Ne boosi baliba nende ebichelo bikabukhane khukabakhola, kho abarunje ebikhole biabu nabo shibalikholelwa obubii tawe
46|20|Ne inyanga yabakhayi balirerwa mumulilo, baliboolelwa mbu: “mwamala okhubukula ebilayi bienyu khubulamu bwokhushialo, mana nimubwikhoyela, kho lelo luno murungwa eshinyasio shietsisoni khulwa okhufura khwenyu khushialo khunjila ilali yatoto, Nende khulwa amabii kenyu kamwakholanga.”
46|21|Ne itsulila omusiani wababu A’d, olwa yekanyilisia abandu be khumatulo koluyeshe, ne toto abekanyilisi abanji babura imbeli nende inyuma wuwe, nibaboola mbu: “Mulalaama shiosi shiosi tawe halali Nyasaye, esie abalolela eshisa eshinyasio shieinyanga ikhongo.”
46|22|Baboola mbu: “witsile okhukhukabukhasia nende Abanyasaye befu, mana khurerere kokhulakanga ako noli mubalia baboolanga obwatoto.”
46|23|Yaboola mbu: “Toto abumanyi bweinyanga eyo buli khu Nyasaye ne eboosilinjia butswa kendumilwe, halali esie abalolanga mbu mukholanga obusilu
46|24|Olwa balola lileesi niliitsila abamenya, baboola mbu: “lileesi lino nilio okhukwisilia ifula?”khane nikalali kario tawe, halali kano nikamwenyeleenge omuyeka kulimwo eshinyasio eshilulu
46|25|kusishia buli eshindu khubunyali bwa Nyasaye wakwo omulesi, mana nibiba mbu shibakhalolekhana tawe halali tsinzu tsiabu butswa, Endio nelwakhurunganga Abandu betsimbi
46|26|Netoto khwabamenyiamwo obulayi, shibili shinga khwabamenyia enywe tawe, mana nikhubahelesia amarwi nende tsimoni nende emioyo , mana amarwi kabu nohomba tsimoni tsiabu nohomba emioyo chiabu shichiabakhonyakhwo shiosi shosi tawe, shichila bo bakhayanga ebimanyisio bia Nyasaye mana okhukatsula khwabu nikhubabotokhana
46|27|Ne toto khwasishia tsingongo tsisubilana ninanyu, nekhwatsirumila ebimanyisio bakhaba bario banyoola okhukalukha
46|28|Ne shichila shina balia ababalaamanga abalali Nyasaye nibakhaya okhubahabina? Halali babakorakhwo, ne obo nibo obubeyi bwa bachikhanga
46|29|Ne olwakhwarera omukanda kwa majini ukhwitsa khwiwe okhuwulilisia Ikurani, Olwayasoomwa baboola mbu : “ulilisie.” Olwa yamala okhusoomwa, bakalushila abashiabwe okhubekanyilisia
46|30|Baboola enywe abashiefwe khuwulile eshitabu shiarumwa inyuma wa Musa shifuchilisania nende kalia kaliho imbeli wuwe, ne shilunjisinjia khubwatoto nende khunjila ingololofu
46|31|Enywe Abandu befu, fuchililile omulanji wa Nyasaye , ne mumusuubile (Nyasaye) alabaleshela tsimbi tsienyu, ne alabekalila eshinyasio eshilulu
46|32|Ne ulafuchilila omulanji wa Nyasaye, shibalishila khushialo tawe ne shibaliba nende abalibaliinda imbeli wuwe tawe, abo bali mubukori obwa habulafu
46|33|Koo shibalolanga mbu toto Nyasaye owalonga likulu nende eshialo, ne shiyachong’a okhubilonga tawe mbu ni omunyali wokhulamusia abafu, nendio mbu yetoto nomunyali wabuli eshindu
46|34|Inyanga yabakhayi balirerwa mulilo, mana bareebwe mbu: “Kanoshikali katoto?” baliboola mbu: “Nitoto Nyasaye wefu omulesi.” Baliboolelwa mbu: “mana mupile eshinyasio khulwa okhukhaya khwenyu khwamwakhayanga.”
46|35|Kho wifwile shinga befwila Abarumwa bokhwifwila okhukhongo, ne olabayungubasilia tawe, toto inyanga yabalilola kabalakwa iliba shinga shibamenyekhwo khushialo halali lisaa lilala butwsa khushitere. Ngako kaboolele, ne shibasishibwa tawe halali Abandu ababii
47|1|Balia bakhaya mana nibekalila injila ya Nyasaye, ye alikosia ebikhole biabu
47|2|Ne balia basuubila, mana nibakhola amalayi, mana nibasuubila khukeshibwa khu Mohammad , nako ni abwatoto okhurula khu Nyasaye wabu omulesi- alabaleshela tsimbi tsiabu, ne alabakaasilia obulamu bwabu
47|3|Ako nilwokhuba mbu abakhayi baloonda obukori, ne balia abasuubila baloonda obwatoto okhurula khu Nyasaye wabu omulesi , endio nilwa Nyasaye achelasilia Abandu ifwani yabu
47|4|Nenimubukanananendeabakhayimukhuye amakosi kabu, okhula shinga mubatosia mu baboye emikoye, mubalekhule khubulayi nohomba benunule, ukhula shinga liyie liwa, ne endio, Nyasaye yenyanga yakhabashilile omwene, halali yenya okhubatema abeene khubeene, ne balia berwa khunjila ya Nyasaye, shalikosia ebikhole biabu tawe
47|5|Alabalunjisia ne alabakaasilia obulamu bwabu
47|6|Ne alabenjisia mwikulu, lia yabamanyia
47|7|Enywe Abasuubila, nimuhabina Nyasaye, yesi alabahabina, ne alatinyia amakulu kenyu
47|8|Ne balia bakhaya, khubo ni okhutiba , ne alikosia abikhole biabu
47|9|Endio nilwokhuba mbu basila aka Nyasaye yeshia mana nakwisia ebikhole biabu
47|10|Shibachendakhwo khushialo, balola indukho yabalia bali imbeli wabu, Nyasaye yabasishia, ne khu abakhayi bano, baliba shinga bo
47|11|Endio nilwokhubeela Nyasaye nomuliindi wabasuubili, ne toto abakhayi babula omuliindi
47|12|Toto Nyasaye alinjisia Abasuubila mana nibakhola amalayi mwikulu mumikunda chiburangamwo emialo, ne balia bakhaya bekhoyanga nibalia shinga ebiayo biliitsanga, ne mumulilo nishio eshimenyo shiabu
47|13|Ne tsingongo tsinga tsiali na amani amanji okhushila olukongo lulwo luno lwakhutafia, khwabasishia ne abalaho wabahabina
47|14|Koo ulia uli nende obulafu okhurula khu Nyasaye wuwe, alishinga ulia wakaasilibwa amabii keke akalole amalayi, mana nibaloonda okhwenya khwabu
47|15|Emikunda cho mwikulu charecheshelwa abamuria, emialo chilimwo amatsi kabulamwo obutukhulu, nende emialo chia mabeele kalaboyanga tawe, nende emialo cha amalwa keshiuya khubanywi, nende emialo chiobuushi obulafu tswe, ne balimwo nende tsimbia tsiosi tsebiamo, nende obulesheli okhurula khu Nyasaye wabu, bakhaba shinga baliba mumulilo tsinyanga tsioosi, nibanywesibwa amatsi kayile pia, nikateta amala kabu
47|16|Ni mubo baliwo bakhurechelesinjia, mana nibarula ewuwo, bareebanga balia bahebwa obumanyi mbu: “ Nishina shiayakhaboola bulaano ?, Abo nibo ba Nyasaye yopa eshimanyisio khu mioyo chiabu, mana nibaloonda okhwenya khwe mioyo chiabu”
47|17|Ne balia baalunjikha yabameta obulunjifu mana nabanyalila okhumuria
47|18|Bali nende shiabalindaga halali ni indukho ilibapwoka, Ne toto ebimanyisio biayo biamala okhwitsa, ne niyula indukho okwitsulila khwabu khulibakhonya shina
47|19|Ne manya mbu abulaho okhuyeshele okhulaamwa khubwatoto halali Nyasaye, Ne saba eshileshelo khutsimbi tsitsio, nende khubasuubili beshisatsa nende abasuubili abeshikhasi , Ne Nyasaye yamanya habundu wenyu okhutsia nende okhukalukha, nende habundu wenyu weshimenyo
47|20|Ne Abasuubili baboolanga mbu : “shichila shina nileshibwa isura,” ne niyishibwa isura yelilako mana barumbulamwo okhupana, olalola balia bemioyo chiabu chilimwo obulwale, bakhuhenganga shinga ulia womwoyo kukwe kurula nafwitsanga, halali nobulayi khubo
47|21|Okhuwulila nende amakhuwa amalayi. Ne likhuwa nilimalile okhusuubilwa, ne nibaba abatoto khu Nyasaye bulaba ubulayi khubo
47|22|Ne kasuubililungwa khwinywe mbu nimunyoola obunyali ni okhukhola amabii khushialo nende okhwira olwikho
47|23|Abo nibo ba Nyasaye yatsuba, mana nabekasia amarwi, ne niyoofusia tsimoni tsiabu
47|24|Ne shibaparangakhwo Ikurani ino tawe, nohomba emioyo chiabu chilikhwo amakafuli kachio
47|25|Toto balia bakalukha inyuma nibakhamala okhumanya obulunjifu, shetani yabakosia nabakatia
47|26|Ako nikhulwokhuba mbu baboola balia balenyanga okhuwulila aka Nyasaye yeshia mbu: “khwitsa okhubawulila mumakhuwa kandi,” Ne Nyasaye amanyile akefisile mumioyo chiabu
47|27|Ne kaliba karie olwa Abamalaika balibafwisia, nibaboopa obweni bwabu nende emikongo chiabu
47|28|Ako nilwokhuba mbu balooonda kasinyisia Nyasaye ne nibakhaya kamusangasia, mana nakwisa ibikhole biabu
47|29|Nohomba baparanga balia abali no bulwale mumioyo chiabu mbu Nyasaye shalira habulafu obusuku bwabu tawe
47|30|Ne khwenyanga khwakhakhwechesiye bo, ne wakhabamanyile khu ebimanyisio biabu, ne wakhabamanyile khukhulomaloma khwabu, Ne Nyasaye yamanya muno ebikhole bienyu
47|31|Ne toto khulabatema okhula khumanye abalwani khunjila ya Nyasaye mwinywe, nende abesumilisi ne khulabatema mumakhuwa kenyu
47|32|Toto balia bakhaya mana nibekalila injila ya Nyasaye, mana nibayingania Omurumwa, niyakhamala okhubahelesia obulunjifu, shibalikhola Nyasaye eshindu tawe, ne alikwisia ebikhole biabu
47|33|Enywe abasuubila muwulile Nyasaye nende Omurumwa ne mulanyasia ebikhole bienyu tawe
47|34|Toto balia bakhaya mana nibekalila injila ya Nyasaye mana nibafwa nibali abakhayi Nyasaye shalibaleshela tawe
47|35|Mana mulatendeya mwenya omulembe tawe ne enywe nenywe balashila, Ne Nyasaye ali ninanyu, ne shalabeema omurungo kwebikhole bienyu tawe
47|36|Toto obulamu bwokhushialo nomubayo nende okhukalilisia, ne ni musuubila mana mwaria Nyasaye alabahelesia omurungo kwenyu ne shalabareeba emiandu chienyu tawe
47|37|Ne nabareba , mana abatilile, muleemana, ne alarusia obusuku bwenyu habulafu
47|38|Enywe ano mulangungwa murusie khu injila ya Nyasaye, ne mwinywe balimwo bemananga, ne wimana yeyimanga omwene, Ne Nyasaye no muyinda nanyu muli abatakha, ne nimukhaya Nyasaye alarera Abandu bandi balali enywe, mana bakhaye okhuba shinga enywe
48|1|Toto efwe khwakhwikulila obushili bwa habulafu
48|2|Kho Nyasaye akhuleshele ebionoono bibio biawaranjilila nende biawamalilikha, ne akhwitsusilie tsimbabaasi tsitsie, ne akhulunjisie khu injila ingolofu
48|3|Ne akhuhabine obuhabini bwa amani
48|4|Niye weshia obuyeenzefu mumioyo chia basuubili kho anyoole okhubameeta obusuubili hekulu wobusuubili bwabu, ne omukaanda kwabalwani bo mwikulu nende bo khushialo ni kwa Nyasaye, ne Nyasaye niye Omumanyi po Owamachesi muno
48|5|Khoyenjisie Abasuubili Abasatsa Nabakhasi mwikulu mumikunda chiburangamwo emialo, balimenyamwo thsinyanga tsiosi, mana abaleshele tsimbi tsiabu, ne okho imbeli waNyasaye nikho okhubura okhukhongo
48|6|Ne abahelesie eshinyasio abeshikhabili, abasatsa nabakhasi, nende abatsokasinjia Nyasaye abasatsa nabakhasi abapariranga Nyasaye amaparo amabii, kuliboolela omukalukhano omubii, Ne Nyasaye yabasinyishila,	mana	nabatsuba, nenabarecheshela omulilo kwa Jahannam, ne ni amakalushilo amabii muno
48|7|Abalwani beliyie bo mwikulu nende bomushialo ni baNyasaye ne Nyasaye Niwamani Owamachesi muno
48|8|Toto efwe khwakhuruma obe Omuloli, Omusuubisia, Omwikanyilisi
48|9|Kho musuubile Nyasaye nende Omurumwa wuwe, ne mumukhoonye, ne mumwe eshiribwa, ne mwitsomie Nyasaye itsuli nende ingolobe
48|10|Toto balia bakhunganga omukhono toto bonganga Nyasaye omukhono. Omukhono kwa Nyasaye kuli hekulu wemikhono chiabu, ne ulia ufunakanga indakano, afunaka khulwo okhumisia omwoyo kukwe, ne ulia okhola kayalaka Nyasaye, alamuha umurungo omukhongo
48|11|Ababeduwi (abamenyi bomumasokholio) batong’a inyuma balakhuboolela mbu :“Omwandu kwefu nende Abandu befu bakhutiyisiye, kho khusabile eshileshelo,” baboolanga netsinimi tsiabu akalali mumioyo chiabu, boola mbu: “ ni wina unyala okhumukhoonya imbeli wa Nyasaye ni yenya okhubaha eshinyasio nohomba niyenya okhubaha amalayi, ne Nyasaye amanyile muno kamukholanga
48|12|halali mwapara mbu Omurumwa nende Abasuubili shibalakalushila Abandu babu tawe, mana nikabasangasia emioyo chienyu, mana ni mupara amaparo amabii, mana ninuba Abandu baasikha
48|13|Ne ulasuubila Nyasaye nende Omurumwa wuwe, toto efwe khwarecheshela abakhayi omulilo omululu
48|14|Obwami bwo mwikulu nende mushialo nibwa Nyasaye, aleshelanga wayenya ne asandia wa yenya, ne Nyasaye ni omunji wobulesheli omukoosia muno
48|15|Ne abatonga inyuma baliboola mbu “ Nimutsia okhubukula omwandu kweliyie (ghanima) mukhuleshe khutsie ninanyu, benyanga okhukalukhania amakhuwa ka Nyasaye, boola shimulakhulondokhwo tawe, endio nilwa Nyasaye yamala okhuboola imbeli, kho balaboola mbu : “enywe mulineshikhalikhali ninafu,” halali shibali bamanya tawe halali hatiti
48|16|Boolela batong’anga inyuma mubamenyi bomumasokholio “baduwi” mwitsa okhulangwa mulwane nende Abandu ba amani po, mulwane ninabo nohomba balonde amalako, ne nimuwulila mwaloonda Nyasaye alabarunga omurongo omulayi, ne nimukhaya shinga mwaranjilila okhukhaya, Nyasaye alabaha eshinyasio eshilulu
48|17|Omuwofu shafunanibwa tawe, nohomba omulema, nohamba omulwale, ne uloonda ka Nyasaye nende Omurumwa wuwe Nyasaye alamwinjisia mwikulu mumikunda chibura hasi wachio emialo, ne ukhaya alamuhelesia eshinyasio eshilulu
48|18|Toto Nyasaye yafuchilila Abasuubili olwa bakhuunga omukhono hasi womusaala, Nyasaye namanya kali mumioyo chiabu, mana nabeshilia obuyeenzefu, ne na barunga obushili bwahambi
48|19|Nende omwandu kweliyie omunji kwabalabukula, na Nyasaye niwaamani owamachesi
48|20|Nyasaye yabalaka okhunyoola omwandu kweliyie omunji, mana abaranjilisiye kuno mbeli, mana niyekalila emikhono chiabandu okhuboolakhwo, ne shibe eshimanyisio khubasuubili ne abalunjisie khunjila ingololofu
48|21|Ne okundi (yetsa okhubahelesia) kwamushili okhunyoola tawe, Nyasaye yamala okhukabotokhana, Ne Nyasaye ni Omunyali wabuli eshindu
48|22|Ne abakhayi balwananga ninanyu bakhelushe nibakalukha inyuma, mana shibakhanyoolele owubalinda nohomba ubahabina tawe
48|23|Omulukha kwa Nyasaye kwabura khale, ne sholinyoola mumulukha kwa Nyasaye obukalukhani tawe
48|24|Ye niye wekalila emikhono chiabu okhuboolakhwo, ne emikhono chienyu okhuboolakhwo, mulitokha lia Makka, niyakhamala akhubaha enywe obushili khubo, ne Nyasaye alolanga po kamukholanga
48|25|Abo nibo bakhaya, mana nibabekalila okhwinjila mumusikiti kwoluyali, ne nibekalila ebisashilo (ebiayo biokhusinzwa) okhuula habundu wabio. Ne babulanga okhuba abasatsa abasuubili nende abakhasi abasuubili, abamulamanyile tawe, mwakhalwanile ninabo, mana mwenjila mububii okhurulana ninabo nimulamanyile tawe. Nyasaye (akholele kano ) khoyenjisie owayenya mutsimbabaasi tsitsie, ne bakabukhananga khwakhahele abakhayi eshinyasio eshilulu
48|26|Olwa abakhayi bara mumioyo chiabu oburuma, oburuma bwobusilu, mana Nyasaye niyeeshia obuyeenzefu khu Murumwa wuwe nende khubasuubili, ne nabalomesia likhuwa lwokhumuria, ne toto nibo bali bakhoyeshele abeenelio, ne Nyasaye yamanya muno buli eshindu
48|27|Ne toto Nyasaye yakhola amaloro komurumwa wuwe okhuba katoto. Toto mulenjila mumusikiti kwoluyali Nyasaye nachama – mumulembe, nimubechele imirwe chienyu nohomba nimututuyie liswi. shimularia tawe, mana yamanya kamulamanya tawe, mana nabaha imbeli wakano obushili bwahambi
48|28|Niye waruma omurumwa wuwe khubulunjifu nende idini yatoto, kho iyihe uluyali khutsidini tsiosi ne Nyasaye niye Omuloli uyela
48|29|Mohammad ni Omurumwa wa Nyasaye, ne balia bali halala ninaye bali nende amani khubakhayi, nebabeelanilanga tsimbabaasi abeene khubeene. olabalola nibeenama (nibasujuda) nibarahasi obweni – okhulaama ne nibakoonya tsimbabaasi nende obuchami bwa Nyasaye. Ibimanyisio biabu bili khubweni bwabu, okhurulana nende okhurahasi emirwe chiabu nibasujuda. Endio nilweyifwani yabu mutawurati nende ifwani yabu mu Injili. Ne ifwani yabu mu injili bali shinga omumela kwarusia imbandu yakwo, mana nikuyelesia amaani, nikunera, nikwema obulayi namasafu kakwo, mana nikusangasia abalima, kho kusinyisie khukwo abakhayi, Nyasaye yalaka balia abasuubila mana nibakhola amalayi mubo, obulesheli nende omurungo omukhongo
49|1|Enywe Abasuubila, mularanjilila imbeli wa Nyasaye nende Omurumwa wuwe tawe, ne murie Nyasaye, toto Nyasaye ni Omuwulili Omumanyi muno
49|2|Enywe Abasuubili mulalomaloma khumioyo chiehekulu ukhishila Omurumwa tawe, ne mulasunga naye noluyoka shinga okhulomaloma khwenyu abeene khubeene tawe, ebikhole bienyu biabiya nimukorerwe
49|3|Toto balia beshinjia emioyo chiabu hasi nibalomaloma nomurumwa, abo nibo ba Nyasaye yoosia emioyo chiabu khulwa okhumuria, bali nende eshileshelo nende omurungo omukhongo
49|4|Toto balia bakhukhumanga noli munzu obunji bwabu shibaparanga tawe
49|5|Ne besumilisinjia okhula shinga orula, bwakhabeele obulayi khubo, Ne Nyasaye nomulesheli owetsimbabaasi muno
49|6|Enywe Abasuubili, owetsimbi nabeetsela nende likhuwa, muliliinjemwo, muletsa mwaumisia Abandu mukhukorwa tawe, mana mwetsa mweyitsulisia khukamukholele
49|7|Ne manye mbu Omurumwa wa Nyasaye alimwinywe, abaloondanga enywe mumakhuwa amanji mwakhanyakhane, halali Nyasaye yabachamisilia obusuubili, mana nabara mumioyo chienyu, ne nakhola obukhayi nende obukori nende obufuru okhubasinya, abo nibo abakololofu
49|8|Tsimbabaasi tsia Nyasaye nende obwokholo, ne Nyasaye ni Omumanyi po Owamachesi muno
49|9|Ne emikanda chibili chabasuubili nichikhupana, muchikaye ne mulala nikuli mbu niko kuranjile okwashie, mukulwanie okhuula kukalushe khu malako ka Nyasaye, ne nikukalukha hasi, murere omulembe hakari wachio khubwatoto, ne muchiyaale khubuleeng’afu toto Nyasaye yachama abayaalanga khubuleeng’afu
49|10|Toto Abasuubili ni abaananda, kho murere omulembe hakari wa abana benyu, ne murie Nyasaye kho munyole tsimbabaasi
49|11|Enywe Abasuubila abasatsa balalechelesia abatsa bashiabwe tawe, banyala okhuba abalayi okhubashila, nohomba abakhasi balalechelesia abashiabwe tawe banyala okhuba abalayi okhubashila, nemulanyekana tawe, ne mulalaangana amera kokhutsalasania tawe. Ni obubii buli burie okhwikhonyela amera kokhutsalasia nimumalile okhusuubila. Ne balekanila tawe abo nibo ababii
49|12|Enywe abasuubila mwire ehale nende okhuparirisia, toto okhuparisia khundi ni ebiononi, ne mulanonelesania tawe, ne mulamoonyana tawe, koo omundu yakhachama okhulia omulambo kwowashie ufwile, ne abulaho yakhachama ne murie Nyasaye , toto Nyasaye nomunji wabulesheli, wobukoosia
49|13|Enywe Abandu toto efwe khwabaloonga okhurula khumusatsa nomukhasi, nenikhubakhola amahaanga nende tsimbia, khomunyoole okhumanyana, toto uwoluyali mwinywe imbeli wa Nyasaye ni ulia owamuria muno, toto Nyasaye niye omumanyi mwene amakhuwa
49|14|Abandu bomung’otio (bomushitsimi- bomumasookholio)	baboola mbu khwasuubila, bola mbu mushili okhusuubila, halali boole mbu khwinjile mubwisilamu, obusubili, bushili okwinjila mimioyo chienyu, neni muloonde ka Nyasaye nende Omurumwa wuwe shalabalemilia shiosishiosi mubikhole bienyu tawe, toto Nyasaye nomulesheli wobukoosia muno
49|15|Toto Abasuubili nibalia basuubila Nyasaye nende Omurumwa wuwe, mana nibalaba netsinganakani tawe, mana nibakhalabana khunjila ya Nyasaye nemiandu nende emioyo chiabu, obo nibo abatoto
49|16|Boola mbu : “ koo mwechesinjia Nyasaye idini yenyu, Ne Nyasaye yamanya bioosi bili mwikulu nende mushialo, ne Nyasaye nomumanyi wabuli eshindu.”
49|17|Bakhuminanga mbu benjila mubusalamu, boola mbu: “mulaamina khulwokhwinjila khwenyu mubusalamu tawe, halali Nyasaye niwabenyela amalayi, nabalunjisia khubusuubili nimuli mbu muli abatoto.”
49|18|Toto Nyasaye yamanya akefisa mwikulu nende mushialo, na Nyasaye alolanga muno kamukholanga
50|1|Qaaf, Nditsuba khukurani yoluyali
50|2|Bawukanga mbu Omwikanyilisi yabeetsela okhurula mubo! Abakhayi nibaboola mbu: “ po kano nikokhuchenjia.”
50|3|Mbu nikhulifwa mana khube liloba, okhukalukha okho khuli ehale (shikhunyalikhana tawe)
50|4|Toto khwamanya shosi shiosi shilemukha khusialo mubio, ne khuli nende eshitabo eshibikhanga koosi
50|5|Halali bakhaya obwatoto olwabwabeetsela, mana abo bali mubukoyanu
50|6|Shibalolangakhwo likulu hekulu wabu, shingala khwaliumbakha mana nikhulirona, shililikhwo nolwafwa tawe
50|7|Ne liloba khwalikwaalasia mana nikhuliramwo	tsingulu,	mana nikhumesiakhwo buli imbia yemimela
50|8|Kho shibe eshilolelo nende eshitsulisio khu buli omusumba ulunjikha khuNyasaye
50|9|Ne khweshia amaatsi ketsimbabaasi okhurula mwikulu nikhumesilia emikunda nende imele ichesungwa
50|10|Nende emitende emirambi chilikhwo ebibuli (chiebulana mubunji)
50|11|Omukabo khubandu banje, mana nikhulamusia eshialo shiali nishifwile, ne ni endio nilwa Abandu balilamusibwa
50|12|Bakhaya imbeli wabu Abandu ba Nuh nende Abandu ba Rasi nende ba Thamud
50|13|Nende ba Aa’d nende ba Firaun nende Abana babu Lut
50|14|Nende abamenyi ba Aikat (bomumasokholio) , nende Abandu ba Tubaa, boosi bakhaya Abarumwa mana kabekanyilisibwa nikabanyoola
50|15|Ne muparanga	khwachong’a olwakhwabaloonga olwokhuranjilila ? halali bo bali nobukanakani khukhuloongwa okhuyiakha
50|16|Netoto khwaloonga Omundu ne khwamanya shimubeyibeyinjia mumwoyo kukwe, nafu khuli ahambi khuye okhushila omusi kwo mwikosi we
50|17|Olwa Abamalaika babili balibukanana, owundi niyekhala omukhono omulunji ne owundi omukaata
50|18|Shiyakhaboola liosi liosi tawe halali Raqib nende Atid – balihambi naye (bakaandilka)
50|19|Ne tsisaalila tsiokhurula omwoyo tsiliitsa khubwatoto. Ako niko kawatechelelanga
50|20|Ne ulwika lulikhupwa, eyo niyo inyaanga yeyindukho
50|21|Ne buli Omundu aliitsa nali nende Omuliindi nende Omuloli
50|22|Aboolelwe mbu: “Toto ewe wali wang’ang’alila kano, mana khukhurere habulafu, kho okhulola khukhwo nyanga yino nokhulayi muno
50|23|Ne owashie aliboola mbu: “ wendi ninaye uno amalile okhurechekhwa.”
50|24|Musukune mumulilo buli omukhayi omwandakanyu
50|25|Owikalilanga amalayi, wabura eshichelo, owuyendinjia (omukanakania)
50|26|Ulia watsokaasia Nyasaye nende abanyaye baandi, mana musukune mushinyasio eshilulu
50|27|Owashe aliboola “ Nyasaye wanje Omulesi, esie shindamukosia tawe halali ye yali mubukori obwa ehale
50|28|Nyasaye aliboola mbu: “ mulasolana imbeli wanje tawe, ndamala okhubarumila amekanyilisio.”
50|29|Liumaho likalukhanibwa imbeli wanje tawe, ne esie shekholelanga Abasumba banje obubii tawe
50|30|Inyanga yakhulireba Jahanam mbu “ Witsuule ?” nayo ilikalusia mbu : “ Abaandi baliwo umete?”
50|31|Ne (Janna) mwikulu ilisitibwa hambi khu baria Nyasaye
50|32|Kano niko kalakwa khuyesiyesi ukalukha khu Nyasaye mana niyelinda
50|33|Ulia waria Nyasaye khukefisile, mana niyetsa nende omwoyo omulunjifu
50|34|Injilimwo nomulembe ino ni inyanga eyilaliwa tawe
50|35|Balinyoolamwo shiosishiosi shiabeenya ne khuli nende bishilakhwo
50|36|Ne nibenga bakhwasishia imbeli wabu, abali nende amaani okhushila bano! mana nibayiya khushialo muno. koo banyolakhwo abelushila
50|37|Toto mu yako khulimwo nende eshitsulisio khu ulia uli nomwoyo nohomba owareka eshirwi naye alolanga
50|38|Ne toto khwaloonga likulu nende eshialo nende biosi bilimwo khutsinyanga tsisasaba, ne shikhwanyoola obuchonyi bwosibwosi tawe
50|39|Wisumilisie khukababoolanga ne witsomie elira lia Nyasaye wuwo Omulesi eliuba nilishili okhurula nende nilishili okhukwa
50|40|Ne omwitsomiekhwo khandi eshilo nende niwakhamala okhumwinamila (okhusujuda)
50|41|Ne rechelesia inyanga yomulaanji alilanjilia ahambi
50|42|Inyangayabaliwulilaoluyokalwomulango kwa toto, eyo niyo inyanga yokhulamusibwa
50|43|Toto efwe nefwe balamusinjia nende bafwisinjia, ne ewefu namulikalukha
50|44|Inyanga yeshialo shiliatikha lwangu lwangu, okhukhung’asibwa okho khuliba okhwangu khifwe
50|45|Efwe khumanyile muno kababoolanga, ne ewe shobarukanga na amani tawe. Ne wikhoonyele Ikuran okhwitsulisia balia abaria inyanga yeyindukho
51|1|Nditsuba khu muyeka (imbumbuyeka) kusalaasinjia
51|2|Nende kuchinganga emisiiko
51|3|Nende kuwutsanga khubwangu
51|4|Kukabaanga shinga kulomesibwe
51|5|Toto kamulakungwa nikahabwene
51|6|Ne toto inyanga yomurungo ilibaho
51|7|Nditsuba khulikulu lilinende tsinjila
51|8|Toto enywe muli mumakhuwa kawukhaane
51|9|Ukalukhanibwa okhurula khubwatoto akalukhanibwa
51|10|Abachishi balisishibwa
51|11|Balia bakoyanila mubusilu
51|12|Barebanga mbu: , ni lina inyanga yomurungo
51|13|Inyanga eyo balinyoola eshinyasio shiomulilo
51|14|Pile	eshinyasio	shienyu	shino, nishoshamwayungubalilanga
51|15|Toto balia baria Nyasaye baliba mwikulu mumikunda nende tsisebele
51|16|Nebalinyoola ka Nyasaye abahele, toto abo bali bamalayi
51|17|Bakonanga hatiti eshilo
51|18|Ne ishilo nibutsia okhushia balamanga nibasaba eshileshelo
51|19|Ne mumiandu chiabu omukabo kwa basabi nende balasabanga kwalimwo
51|20|Ne khushialo khulikhwo nende ebimanyisilio khubasuubila toto
51|21|Ne khu mibili chienyu, “koo shimulolangakhwo tawe?”
51|22|Ne mwikulu kuliyo omukabo kwenyu, nende kamulakungwa
51|23|Kho nditsuba khu Nyasaye Omulesi welikulu nende eshialo, mbu toto kano nikahabwene shinga enywe muboolanga
51|24|Koo lwakhuulilakhwo olukano lwa bacheni ba Ibrahim boluyali
51|25|Olwa benjila ewuwe niboola mbu: “ Mulembe” Naye nabakalusia mbu: “Mulembe muno Abandu bengorerwe”
51|26|Natsia khubandu be, niyetsa nende eshimosi shianera
51|27|Nabasitilia hambi eshiakhulia, nabareba mbu: “shimulia tawe ?”
51|28|Naba noburi khubo, nibamuboolela mbu “olaria tawe ” ne nibamulaka Omusiani Omuchesi
51|29|Nilwa Omukhasi wuwe yabachoma, nawuka niyepama obweni naboola mbu: “ Esie omushiele mana omukumba ndakhebula endie? ”
51|30|nibaboola mbu: “ endio nilwakali nilwa Nyasaye wuwo Omulesi oboolele, toto niye Owamachesi muno Omumanyi po
51|31|Naboola mbu: “ Murumilwe shina enywe Abarumwa ? ”
51|32|Nibabola mbu: “ toto efwe khurumilwe khubandu abetsimbi.”
51|33|Khubalasile amachino keliloba
51|34|Karebwakhwo eshimanyisio okhurula khu Nyasaye wo khulwa balia babura eshichelo
51|35|Ne nikhurusiamwo Abasuubili balimwo
51|36|Ne shikhwanyoolamwo halali inzu ndala yonyene yabasuubili
51|37|Ne nikhulekhamwo eshimanyisio khubalia baritsanga eshinyasio eshilulu
51|38|Ne khulukano lwa Musa, olwa khwamuruma khu Firauni nende ebifune bilolekha
51|39|Nakhola obufuru khumaanikeke naboola mbu, “ Oli Omulosi nohomba Omulalu”
51|40|Nenikhumutila nende omukanda kukwe kwabalwani nikhubasukuna munyanza naye nali ufunaanibwa
51|41|Ne (ukhusishibwa khwa) Abandu ba A’aad, olwa khwabarumila omuyeka omukumba
51|42|Shikwalekha shiosi shosi shiakwaburakhwo halali nikushikhola shinga likoshe
51|43|Ne Abandu ba Thsamudi, Olwa baboolelwa mbu: “ Musangale / mwikhoye khubise bititi”
51|44|Ne nibakhaya okhulonda amalako ka Nyasaye wabu, mana likulu nilibakhupa nabo nibalola
51|45|Mana nibakhaywa okhwema ne nibalanyalilwa akhwihabina tawe
51|46|Ne Abandu ba Nuh imbeli eyo, toto bali Abandu aboononi
51|47|Ne likulu khwaliumbakha khumaani nende obunyali, ne toto efwe khuli nobunyali obushila ako
51|48|Ne liloba khwaliala, ne khuli abaali abalayi balibarie efwe
51|49|Ne buli eshindu khwaloonga eshisaatsa neshikhasi kho munyoole okhwitsulila
51|50|Mwilushile ewa Nyasaye, toto esie endi omwikanyilisi wenyu owahabulafu
51|51|Ne mulameta khu Nyasaye, nyasaye wundi tawe, toto esie endi omwikanyilisi wahabulafu urula khuye
51|52|Ne endio,shiyabetsela Omurumwa yesi yesi khubali imbeli wabu halali baboola mbu: “Oyo ni Omulosi nohomba Omulalu”
51|53|Ne koo baboolanila kano? halali bo ni Abandu abakhayi
51|54|Mana lekhana ninabo, nawe sholafunanibwa tawe
51|55|Ne itsulisia, toto ametsulisio kakhoonyanga Abasuubili
51|56|Ne shindaloonga Majini nende Abandu halali khulwokhunaama esie
51|57|Ne Shebenyakhwo omukabo tawe, ne shindenya bandisie tawe
51|58|Toto Nyasaye niye Omukabi, Owamani amanji
51|59|Ne toto balia abamabii, bali nende tsimbi tsiabu shinga tsimbi tsia abaashiabwe. kho balayungubasia tawe
51|60|Ne eshinyasio eshikhongo khubalia bakhaya inyanga yabu yabalakwa
52|1|Nditsuba khulukulu lwa Tur
52|2|Nende khushitabu shiahandikwa
52|3|Khuliseelo liabambulwa
52|4|Nende khunzu yombakhwa
52|5|Nende khushitsafu shiachingulwa
52|6|Nende khunyanza yetsula
52|7|Toto eshinyasio shia Nyasaye wuwo Omulesi shilibaho
52|8|Abulaho ulishikalila
52|9|Inyanga yelikulu lilirenga okhurenga khwene
52|10|Ne tsingulu lwatsilikulukha bukulukha
52|11|Eshinyasio eshikhongo inyanga eyo shiliba khubayingani
52|12|Balia babayanga mumakhuwa kobusilu
52|13|Inyanga yabaliluumwa mumulilo obutinyu
52|14|Baliboolewa mbu: “Kuno niko omulilo kwa mwaingananga.”
52|15|Koo buno ni obulosi nohomba shimulolangasa tawe
52|16|Injilemwo, mwifwile nohomba mukhaye okhwifwila ninashilala, toto enywe murungungwa kamwakholanga
52|17|Toto balia baria Nyasaye baliba mwikulu mumikunda nende mubwokholo
52|18|Nibasangalila khuka Nyasaye wabu abahele, ne Nyasaye wabu alibahonokosia khu shinyasio shiomulilo
52|19|Lie ne munywe mumwikhoyo khukalia kamwakholanga
52|20|Ne baliyekha khubifumbi bwoluyali, bilondokhane khulunyaali, ne khulibabashila Abakhana bomwikulu (Hurul ain)
52|21|Ne balia basuubila mana olwibulo lwabu nilubaloonda khukhusuubila khulibabukanania, ne shikhulibalemilia khubikhole biabu shiosishiosi tawe, buli Omundu alirungwa shiayakhola
52|22|Ne khulibametela buli imbia yebiamo nende yeyinyama shingala benya
52|23|Balihelesaniamwo tsigilasi tsilimwo eshinywebwa shibulamwo eshifwabi nohomba obwonooni
52|24|Ne Abakholi babu balibabotokhana, bang’enang’ena opara mbu ebisole bifunikhwe mugilasi
52|25|Ne balihengana nibareebana
52|26|Baliboola mbu: “Toto efwe khwali khale nabandu befu nikhwaria.”
52|27|Mana Nyasaye nakhukhonya, nakhuhonia okhurulana nende eshinyasio shiomulilo
52|28|Toto efwe khwamulanganga Ye yenyene butswa. Toto ye niye omulayi wobukoosia
52|29|Kho yitsulisia, ne khutsimbaasi tsia Nyasaye wo sholi Omulosi nohomba Omulalu tawe
52|30|Nohomba boboolanga mbu uno ni omukaasia wetsinyimbo, wakhulindanga lifwa limuulile
52|31|Boola mbu: “Lindilisie toto esie siesi endi halala ninanyu mukhulindilisia.”
52|32|Nohomba amaparo kabu niko kabarumanga kario, nohomba bo ni Abandu abafuru butswa
52|33|Nohomba baboolanga mbu: “wakasia kano!” halali bo shibasuubilangasa tawe
52|34|Mana barere amakhuwa shinga kano, nikali mbu baboolanga akatoto
52|35|Nohomba shibaalongwa okhurula khu shiosi shiosi tawe, nohomba bo nibo baloonga
52|36|Nohomba nibo baloonga likulu nende eshialo? Halali babula obulaamba
52|37|Nohomba bali nende libishilo lia Nyasaye wuwo, nohomba nibo bali nobunyali
52|38|Nohomba bali netsingasi tsiokhurechelesiakhwo? mana omurechelesi wabu oyo arere ebifune bilolekha
52|39|Nohomba Nyasaye ali nabakhana nanyu muli nabasiani
52|40|Nohomba abarebanga bakhurunge nabo bali nende obuleemu bwo murungo oko
52|41|Nohomba bamanyile akefisa mana bakahandika
52|42|Nohomba benyanga okhukholela amatemo? Halali balia bakhaya nibo abalenjila mumatemo
52|43|Nohomba bali nende Nyasaye wundi owulali Nyasaye? Nyasaye nomutswenufu khubia bamutsokasinjia ninaye
52|44|Ne nibalolanga lileesi lieshinyasio nilikwa okhurula hekulu, bakhaboolele mbu ni amalesi kachingane
52|45|Ne baleshe okhuula lwabalibukaanana nende inyanga yabu yabalisishibwa
52|46|Inyanga yamarechekho kabu shikakhabakhoonye shiosi shiosi tawe, ne shibalihabinwa tawe
52|47|Ne toto balia abakhola amabii, balinyoola eshinyasio shindi shilali shino tawe, ne abaanji mubo shibamanyile tawe
52|48|Ne linda okhubusia khwa Nyasaye wuwo Omulesi, toto ewe oli mutsimoni tsiefu, ne mutswenule khulwokhumwitsomia Nyasaye wuwo Omulesi olwa oba niwema
52|49|Ne eshilo khandi omwitsoomie nende olwe tsing’ining’ini tsitsia
53|1|Nditsuba	khu	ing’iningini	olwa ikhamiukhanga
53|2|Owashienywe	uno shiyakora tawe nohomba shiyetsukhanila tawe
53|3|Ne shaboolanga khubwikombi bubwe tawe
53|4|Halali ni obufimbuli bwafimbulilungwa
53|5|Yechesibwa nende Owamani amanji
53|6|Owakukhanga niyewotselesia
53|7|Naye ali hekulu muno
53|8|Mana owitsanga ahambi niyekha
53|9|Naba hambi shinga akari wemikhono chibili nohambo ahambi muno
53|10|Mana namufimbulila Omusumba we ubufimbuli
53|11|Omwoyo	shikwaboola	obubeyi khukakwalolo tawe
53|12|Koo mumuyingasinjia khukayalola
53|13|Mana toto namulola khandi
53|14|Mushisina shio musaala ( mkunazi) kwo khu malilikha
53|15|Ahambi nende omusaala oko, kuliwo omukunda kwamenywamwo
53|16|Olwa kwafimbwa omusaala oko nende shiakufiimba
53|17|Tsimoni shitsiesundukha tawe nohomba shitsiabura eshichelo tawe
53|18|Toto yalola ebimanyisio ebikhongo bia Nyasaye wuwe Omulesi
53|19|Koo mwalolakhwo Laata nende Uzza
53|20|Nende Manata, owundi wakhataru
53|21|Koo nenywe muli nabasiani Naye alinabakhaana
53|22|Toto okho ni okhukaba okhubi
53|23|Ako namerasa kamwakulikha enywe nende basenywe, Nyasaye shiyeshiakhwo shiosi shiosi khumeera ako tawe. balondangasa amaparo nende shie mioyo chiabu chienya, ne toto abulunjifu bwabetsela okhurula khu Nyasaye wabu
53|24|Mbu Omundu anyoolanga shia yekombanga
53|25|Nyasaye sa niye mwene eshialo nende mwikulu
53|26|Ne ni Abamalaika benga bali mwikulu, abokhusabila khwabu shikhulikhoonya yesi yesi tawe, halali khuwa Nyasaye achamile namufuchilila
53|27|Toto biala balasuubilanga mwikulu tawe balanganga Abamalaika amera keshikhasi
53|28|Ne babula shiabamanyile khu ako, balondanga butswa amaparo, ne toto okhuparirisia shikhukhoonyanga shiosi shiosi khubwatoto tawe
53|29|Lekhana nende ulia uhelesia omukongo ametsulisio kefu, ne shiyenya shosi shosi halali obulamu bwokhushialo
53|30|Awo naboolela khubumanyi, toto Nyasaye wuwo niye umanyile muno ulia wakora khunjila ye, naye amanyile muno ulia walunjikha
53|31|Ne nibia Nyasaye biosi bili mwikulu nende mushialo, kho abarunge betsimbi khukabakholanga ne abakhola amalayi abarunge obulayi
53|32|Balia beikalilanga okhukhola ebionono ebikhongo nende akeshifwabi, halali orwonono orutiti titi, Toto Nyasaye wuwo obulesheli bwe nobuunji, Ye abamanyile muno, olwa yabaloonga okhurula khuliloba , nende ngamwali mutsinda tsia banyinenywe, kho muleelole tawe, Ye amanyile muno owamuria
53|33|Koo! Walolakhwo ulia ufutariranga
53|34|Nayinia shitutu mana niyemana
53|35|koo akhali nende obumanyi khu kefisile, mana alolanga
53|36|Nohomba shiyabolelwakhwo khukali mubitabu bia Musa
53|37|Nende Ibrahim wosia indache
53|38|Mbu Omundu shalichinga tsimbi tsiowashie tawe
53|39|Ne Omundu shalinyoola halali kalia kayakhola
53|40|Ne toto ebikhole bibie bililolekha
53|41|Mana alirungwa omurungo kukwe kwosi
53|42|Ne toto khu Nyasaye wuwo niwo akaliweela
53|43|Ne toto niye ureranga okhutsekha nende okhulila
53|44|Naye toto niye owufwisinjia nende ulamusinjia
53|45|Ne toto ye niye waloonga eshisatsa nende eshikhasi
53|46|Okhurulana nende imwo yolwibulo nimitswa
53|47|Netoto mbu kali khuye okhulamusibwa khandi
53|48|Naye	niye	uyindiasinjia	nende uhelasinjia
53|49|Naye	niye	Nyasaye	Omuleli wetsing’ining’ini tsia (shiira)
53|50|Naye niye wasishia A’ad beimbeli
53|51|Nende Tsamudi shibalekhwa tawe
53|52|Nende Abandu ba Nuhu abaliho imbeli, Toto bali ababii muno ebitsimbi po
53|53|Nende tsingongo tsiakalukhanibwa, niye watsikalukhania
53|54|Nitsifuunikhwa nende biatsifuunikha
53|55|Mana nitsimbabaasi shina tsia Nyasaye wuwo tsiokanakananga
53|56|Uno ni omwikanyilisi, mubekanyilisi beyimbeli
53|57|Inyanga yeyindukho ilihambi
53|58|Owumao wakhaibuula owulali Nyasaye
53|59|Ne	amakhuwa	kano nikamwisundushilanga
53|60|Ne mutsekhanga ne shimulilanga tawe
53|61|Nanyu muli mubukoyani
53|62|Ne musujudile Nyasaye ne mumulaame
54|1|Indukho ilihambi, ne omwesi kwabuukhemwo
54|2|Ne nibalola eshimanyisio shiosi shiosi bashifutarira nibaboola mbu “ buno nobulosi butsilililanga”
54|3|Ne baingasia ne nibaloonda okhwenya khwabu, ne buli likhuwa liemekhwa
54|4|Netoto kamala okhuboolela amakhuwa kalimwo obwalaba
54|5|Amachesi kafung’anile, halali amekanyilisio shikakhoonya eshindu khubo tawe
54|6|Mana lekhana ninabo. Inyanga yalilaanga omulaanji okhutsiila likhuwa lio mwoyo kwakhaya
54|7|Tsimoni tsiabwe tsilihenga hasi, Balirula mubilindwa opara mbu nitsisiche tsisaalanibwe
54|8|Nibelushila Omulaanji, ne Abakhayi baliboola mbu: “Inyanga ino ni indinyu.”
54|9|Abandu ba Nuh bakhaya bo nibashili, nibayingasia	Omusumba	wefu, nibamuboolela mbu nomulalu mana nibamwalabila.(nibamululila)
54|10|Mana nasaba Nyasaye wuwe; naboola mbu: Toto esie ekhailwe, kho habine
54|11|Mana nikhwikula emiliango chomwikulu khu maatsi kayombokhanga
54|12|Ne nikhufutula liloba nikhukhola emialo (emichela), amatsi nikabukanana khulikhuwa liali niliburire
54|13|Ne nikhubachinga khushietsimbao nende imikoye. (Isafina)
54|14|Yatsitsanga nikhuyihenga, okhuba ni omurungo khu kalia kabamuingasinjia
54|15|Ne toto bwene khwachikhola okhuba eshimanyisio, ne koo khuliwo nende witsulila
54|16|kho eshinyasio shianje shiali shirie, nende okhwikannyilisia khwanje
54|17|Ne toto efwe khwakhola Ikurani ibe inyangu okhumanya, ne koo khuliwo nende witsulila
54|18|Babu A’di bakhaya, kho eshinyasio shianje shiali shirie nende okhwikanyilisia khwanje
54|19|Toto efwekhwabarumila omuyeka kweyimbumbuyeka khutsinyanga tsimbi tsilondokhaane
54|20|Nikusiula Abandu opara mbu nebisichiri biemisala chisiulilwe
54|21|Mana eshinyasio shianje shiali shirie nende amekanyilisio kanje
54|22|Netoto efwe khwakhola Ikurani ibe inyangu okhuyimanya, Ne koo khuliwo nende witsulila
54|23|Abandu ba Thamudi bayingasia Abekanyilisi
54|24|Nibaboola mbu : “Khuloonde Omundu namundu urula mwifwe, efwe mana khuba khulaba mubokori bwahabulalu.”
54|25|Niye butswa yenyene okhurula mwifwe wamakanyiliso keshela ? halali uno nomubeyi omukhongo omufuru
54|26|Nibamanye mutsuli niwina umubeeyi omukhongo omufuru
54|27|Toto efwe khwitsa okhubarumila ingamia ikhasi kulwa okhubatema, mana obahenge butswa mana wifwile
54|28|Ne baboolele mbu amatsi kalakabulwamwo hakari wabu, balakabukhasibwa khulwa okhukanywa
54|29|Mana nibalaanga Omundu wabu, niyetsa nayisinza
54|30|Ne eshinyasio shianje shiali shirie nende okhwikanyilisia khwanje
54|31|Toto efwe khwabarumila oluyoka lulala lwonyene, nibabashinga abitiisi biokhumbashila olukaka
54|32|Ne toto efwe khwakhola Ikurani okhuba Inyangu, ne koo khuliwo nende witsulila
54|33|Abandu ba Lut bayingasia abekanyilisi
54|34|Toto efwe khwabarumila eshifulumutu shiamachina halali abaloondi ba Lut, khwabahabina mumabwibwi
54|35|Tsimbabasi okhurulu khwifwe, Endio nilwakhurunganga ulia ukhupanga orio muno
54|36|Ne toto yabekanyilisilia eshinyasio shiefu, halali bo bali netsinganakani khumekanyilisio ako
54|37|Ne toto benya mbu abahelesie abacheni be, mana nikhubawofusia tsimoni tsiabu , nikhubaboolela mbu: “pile eshinyasio shianje namekanyilisio.”
54|38|Ne toto shiabeeshela eshinyasio shitsilila mumabwibi
54|39|Kho mana pile eshinyasio shianje namekanyilisio
54|40|Netoto khwakhola Ikurani okhuba inyangu, ne koo khiliwo nende witsulila
54|41|Netoto Abekanyilisi betsela Abandu ba Firaun
54|42|Bakhaya ebimanyisio biefu biosi pe, mana nikhubatila omutilo kwa amaani kwobunyali
54|43|Ne Abakhayi benyu bali nende amani okhushila abo baranjilila nohomba kahandikwa mubitabu mbu enywe mubule okhufunaanibwa
54|44|Nohomba baboolanga mbu: ‘‘efwe khuli abaanji khulishila butswa.’’
54|45|Abanji abo balashilwa ne balakalukha inyuma tsimbilo
54|46|Halali inyanga yeyindukho niyabalakwa, Ne indukho ni isiro muno mana khandi indulu pa
54|47|Toto Abetsimbi balimubukori nende mubulalu
54|48|Inyanga yabaliswerululwa mafumama nibasukunwa mumulilo, baliboolelwa mbu : ‘‘pile omulilo kwa Jahanam.’’
54|49|Ne toto buli eshindu khwaloonga khushichelo
54|50|Ne likhuwa liefu nililala butwa, shinga okhulimba no khulimbula tsimoni
54|51|Ne toto khwasishia abashienywe alikho mwinywe uparanga
54|52|Ne koosi kabakhola kali mubitabu
54|53|Liosi liosi lititi nende likhonga liahandikwa
54|54|Toto balia baria Nyasaye baliba mwikulu mumikunda chilimwo emialo
54|55|Mushikhalo shiatoto, ewo Omwami Omunyali
55|1|Owetsimbabaasi tsinyinji
55|2|Yechesia Ikurani
55|3|Yaloonga Omundu
55|4|Namwechesia okhuboola
55|5|Eliuba nende omwesi bichendanga khubise
55|6|Ne emilandula nende emisaala binamilanga Nyasaye
55|7|Ne yachingula likulu naraho eshichelo
55|8|Kho mulatutuyia eshichelo tawe
55|9|Ne muchele habwene ne mulaleemia eshichelo tawe
55|10|Ne liloba yaliraho khulwe ebiloonje
55|11|Lilimwo ebiamo nende emitende chili nende ebibuli
55|12|Nende imele yamakhoba nende - amasafu ka -raihan kawunya obulayi
55|13|Kho nitsimbabaasi shina tsia Nyasaye wenyu tsiamukhayanga
55|14|Yaloonga Omundu okhurula khwiloba shinga omuloonji wetsinyungu
55|15|Ne naloonga Amajini okhurula khumulilo
55|16|kho nitsimbabaasi shina tsia Nyasaye wenyu tsiamukhayanga
55|17|Nyasaye omulesi we ebukwe tsibili nende we mumbo tsibili
55|18|Kho nitsimbabaasi shina tsia Nyasaye wenyu tsiamukhayanga
55|19|Achesinjia tsinyanza tsibili halala
55|20|Hakari watsio khuliho nende eshikalilo tsilasasania tawe
55|21|Kho nitsimbabaasi shina tsia Nyasaye wenyu etsiamukhayanga
55|22|Mutsinyaanza etso	ebisole (lulu) birulangamwo nende ebiendo (marjan)
55|23|Kho nitsimbabaasi shina tsia Nyasaye wenyu tsiamukhayanga
55|24|Ne bioosi ni ebibie bichendanga khumaatsi shinga tsingulu
55|25|Kho nitsimbabaasi shina tsia Nyasaye wenyu tsiamukhayanga
55|26|Bioosi bili khushialo biliwa
55|27|Ne alitong’a Nyasaye wuwo Omulesi woluyali nende Amaani
55|28|Kho nitsimbabaasi shina tsia Nyasaye wenyu tsiamukhayanga
55|29|Biosi bili mwikulu nende mushialo bisabanga Nyasaye, buli ebise atsililisinjia amakhuwa
55|30|Kho nitsimbabaasi shina tsia Nyasaye wenyu tsiamukhayanga
55|31|Khulibarunga enywe emikanda chibili
55|32|Ne nitsimbabaasi shina tsia Nyasaye wenyu tsiamukhayanga
55|33|Enywe Amajini nende Abandu nimunyala okhunyeleela elwanyi welikulu nende eshialo nakhanyeleele. Neshimunyala okhunyeleela tawe okhula mufuchililwe
55|34|Kho nitsimbabaasi shina tsia Nyasaye wenyu tsiamukhayanga
55|35|Mularumilwa tsinzesele tsiomulilo nende ebichuma bisaalululwe, mana shimulahona tawe
55|36|Kho nitsimbabaasi shina tsia Nyasaye wenyu tsiamukhayanga
55|37|Olwelikulu liliatikha mana libe eliakhanyu shinga amafura mumulilo
55|38|Kho nitsimbabaasi shina tsia Nyasaye wenyu tsiamukhayanga
55|39|Inyanga eyo obulao ulireeba tsimbi tsitsie Omundu nohomba lijini
55|40|Kho nitsimbabaasi shina tsia Nyasaye wenyu tsiamukhayanga
55|41|Abetsimbi balimanyikhana khubimanyisio biabu, nibatilwa khulwotosi nende ebisisilo
55|42|Kho nitsimbabaasi shina tsia Nyasaye wwenyu tsiamukhayanga
55|43|Ino niyo Jahannamu ya babii bayingasinjia
55|44|Bakhabotokhanengemwo nende amatsi kamwo akayia pia
55|45|Kho nitsimbabaasi shina tsia Nyasaye wenyu tsiamukhayanga
55|46|Ne ulia waria okhwemibwa imbeli wa Nyasaye wuwe aliba nemikunda chibili
55|47|Kho nitsimbabaasi shina tsia Nyasaye wenyu tsiamukhayanga
55|48|Emikunda chilimwo emisaala chiamasaka amarakalafu
55|49|kho nitsimbabaasi shina tsia Nyasaye wenyu tsiamukhayanga
55|50|Tsisebele tsilimwo tsibili tsikhulukusinjia
55|51|Kho nitsimbabaasi shina tsia Nyasaye wenyu tsiamukhayanga
55|52|Mumikunda echo khulimwo nende ebiamo bioosi bibili bibili
55|53|Kho nitsimbabaasi shina tsia Nyasaye wenyu tsiamukhayanga
55|54|Baliyekha khubulili obwa amarungeti kabwo kakwalaala, ne ebiamo biemikunda echo bilieleela ahambi
55|55|Kho nitsimbabaasi shina tsia Nyasaye wenyu tsiamukhayanga
55|56|Ne mukari omo abakhana balimwo beliinda, shibatilwakhwo nende omundu nohomba lijini tawe
55|57|Kho nitsimbabaasi shina tsia Nyasaye wenyu tsiamukhayanga
55|58|Opara mbu bo ni lichina lia Yaqut nende ebisole ebilafu. (marjan)
55|59|Kho nitsimbabaasi shina tsia Nyasaye wenyu tsiamukhayanga
55|60|Koo omurungo kwobulayi kwakhakhaya okhuba obulayi
55|61|Kho nitsimbabaasi shina tsia Nyasaye wenyu tsiamukhayanga
55|62|Ne okhushilakhwo hao khulimwo nende emikunda chindi chibili
55|63|Kho nitsimbabaasi shina tsia Nyasaye wenyu tsiamukhayanga
55|64|Chiamasafu kelima
55|65|Kho nitsimbabaasi shina tsia Nyasaye wenyu tsiamukhayanga
55|66|Tsilimwo tsisebele tsibili tsielima
55|67|kho nitsimbabaasi shina tsia Nyasaye wenyu tsiamukhayanga
55|68|Ebiamo bilimwo mitende nende rumaana
55|69|Kho nitsimbabaasi shina tsia Nyasaye wenyu tsiamukhayanga
55|70|Mukari omo balimwo abakhasi abalayi abawulili
55|71|Kho nitsimbabaasi shina tsia Nyasaye wenyu tsiamukhayanga
55|72|Abakhasi abalayi betsimoni tsikhongo balarulanga munzu
55|73|Kho nitsimbabaasi shina tsia Nyasaye wenyu tsiamukhayanga
55|74|Shibatilwakhwo nomundu nohomba lijini tawe
55|75|Kho nitsimbabaasi shina tsia Nyasaye wenyu tsiamukhayanga
55|76|Baliyekha khubifumbi biruundanga bioluyali biobukondo bwamasafu nende emikeka chianabwa obulayi
55|77|Kho nitsimbabaasi shina tsia Nyasaye wenyu tsiamukhayanga
55|78|lihebwe oluyali elira lia Nyasaye wuwo Omulesi Woluyali nende Obwani
56|1|Olwe eshikhole shilikholekha (olweyindukho iliula)
56|2|Abulaho uliyingasia okhwikholekha khwashio
56|3|Shishinjia shinininjia
56|4|Olwe eshialo shilirenjibwa obutinyu
56|5|Ne olwetsingulu tsilisiebwa busiebwa
56|6|Tsiabashinga olufu lutumukha
56|7|Nanyu muliba tsimbia tsitaru
56|8|Abandu bomukhono omulunji, koo ni babu wina abo Abandu bomukhono omulunji
56|9|Ne Abandu bomukhono omukaata, koo nibabu wina abo bomukhono omukaata
56|10|Ne beyimbeli baliba imbeli
56|11|Abo nibo balibukanilwa
56|12|Mumikunda chiomwikulu chobwokholo
56|13|Omukabo omukhongo khubaali imbeli
56|14|Nende mutiti khubeyinyuma
56|15|Baliba khubifumbi biaronwa
56|16|Baliyiekhakhwo nibalolana
56|17|Balikhalabanilwa	nende	Abasiani bolusoolili lulawa tawe
56|18|Nibachinjile bikombe nende tsibinika nende tsigilasi, tsilimwo ebinywebwa okhurula musebele ingwalafu
56|19|Shibilibatsunia	omurwe	nohomba shibilibamesia tawe
56|20|Nende ebiamo biabayanza
56|21|Nende	inyama	yeliyoni	shingala bekombanga
56|22|Nende Abakhana bomwikulu
56|23|Bali shinga ebisole bialiindwa
56|24|Omurungo khukabakholanga
56|25|Shibaliwulilamwo keshifwabi nohomba ketsimbi tawe
56|26|Halali amakhuwa komulembe konyene
56|27|Ne Abandu bomukhono musatsa , nishina shilinyoola Abandu bomukhono musatsa
56|28|Baliba khumisaala chibulaho amawa
56|29|Nende ebikoko biloondane
56|30|Nende eshinikha eshikhongo
56|31|Nende amaatsi kakhulukusia
56|32|Nende ebiamo ebinji
56|33|Shibiwetsanga nohomba shibikalilungwa tawe
56|34|Nende obulili bwachingulwa
56|35|Toto efwe khulibaloonga	abakhana bomwikulu (hurul ain) obuyia
56|36|Mana khulibakhola abashisila
56|37|Bachamana nende Abasatsa babu abayelana ninabo
56|38|Khulwa Abandu bomukhono musatsa
56|39|Omukabo omukhongo khubaali imbeli
56|40|Ne omukabo omukhongo khubaali inyuma
56|41|Abandu bomukhono mukhasi , koo ni shina shilinyoola Abandu bomukhono mukhasi
56|42|Baliba mumuyeka kwomulilo nende amatsi kayia pia
56|43|Nende eshinikha shiomwosi omumali ti
56|44|Shishili shiokhunyoolamwo	obunyifu nohombo obwihotselefu tawe
56|45|Toto abo bali khale awo bamenyanga shinga benya
56|46|Ne	baali	nibakhaila	khubionoono ebikhongo
56|47|Ne baboolanga mbu nikhumala khwafwa mana nikhuba liloba nende ebikumba, mbu toto efwe khulilamusibwa
56|48|Nohomba bapapa befu bakhale
56|49|Boola mbu: “balia abeyimbeli nende inyuma”
56|50|“Toto balilamusibwa khubise bieyinyanga yarechekhwa.”
56|51|Mana toto enywe abakori abakhayi
56|52|Mulilia toto omusala kwa zaqoom
56|53|Mulikwitsusia mutsinda tsienyu
56|54|Ne mana mulinywa amaatsi kayile pia
56|55|Nemulikanywa shinga ingamia inywetsanga nili nende obuloo
56|56|Ino niyo isambo yabu inyanga yomurungo
56|57|Efwe khwabaloonga enywe shichilanga shina nimulasuubila
56|58|Koo mulolangakhwo amatsi kolwibulo kamwitikhanga
56|59|Koo	nenywe	mukaloonganga nohomba nefwe abaloonji
56|60|Efwe khwabarecheshela lifwa nafu shikhushilungwa tawe
56|61|Okhukalukhania abaandi balali enywe ne khubalonje enywe ebindi biamulamanyile tawe
56|62|Netoto mwamala okhumanya okhulongwa khwa ambeli, neshina shichilanga nimuletsulilaanga
56|63|Ne	mulolangakhwo	emimela chiamuraakanga
56|64|Nenywe muchimesinjia nohomba nefwe khuchimesinjia
56|65|Ne nikhwenya nikhuchikhola chiakhaya okhurakhwo shiosi shiosi, mwatong’a nimung’ang’alile
56|66|Nimuboola mbu toto efwe khusishile
56|67|Halali efwe khwimilwe
56|68|Koo	mulolangakhwo	amaatsi kamunywetsanga
56|69|Ni enywe mukeshinjia okhurula mumaleesi nohomba nefwe bakeshiinjia
56|70|Nikhwenya nikhukakhola keyichumvi , ne shina shichilanga nimuloopa orio
56|71|Mulolangakhwo omulilo kwamwashinjia
56|72|Nenywe mwaloonga omusaala kwakwo nohomba nefwe baloonga
56|73|Efwe khwakukhola okhuba eshitsulisio nende kwokhukhoonya balia bali mushitsimi
56|74|Ne witsoomie elira lia Nyasaye wuwo omukhongo
56|75|Netoto nditsuba khubise bietsing’ining’ini tsikwitsanga
56|76|Ne toto shino neshitsubo eshikhongo, mumanyangakhwo toto
56|77|Toto eyo ni Ikurani yoluyali
56|78|Mushitabu shialindwa
56|79|Shashitilangakhwo halali ulia Omutswenufu
56|80|Sheshibwa okhurula khu Nyasaye Omulesi webiloonje bioosi
56|81|Ne kano namakhuwa kamulekanga
56|82|Amwakhopele orio khumukabo kwenyu (kwa abahele) nanyu mwikhola mbu muyingana
56|83|Kaliba karie olwa omwoyo kuliuula khulukamukamu? (Mwiporokotio)
56|84|Ne enywe ebise ebo muhenganga
56|85|Ne efwe khuli ahambi muno ninanyu , nanyu shimukhulolanga tawe
56|86|Ne enywe mukhaya okhuba mubunyali bwanje
56|87|mbu shina nimulakalusia omwoyo oko nikali mbu muboolanga obwatoto
56|88|Ne naliba mubalibukanilwa
56|89|Kuliba omwikhoyo nende eshing’ari nende emikunda chobwokholo
56|90|Ne naliba mubandu bomukhono omusatsa
56|91|Ni omulembe khwiwe owuli Mubandu bomukhono musatsa
56|92|Ne naliba Mubuyingani Abakori
56|93|Isambo yiyie niya amaatsi kayile pia
56|94|Nende okhwinjisibwa mumulilo
56|95|Toto buno nibo obwatoto bwokhwisikwa
56|96|Kho witsoomie elira lia Nyasaye wuwo Omulesi Omukali muno
57|1|Bimwitsoominjia Nyasaye bili mwikulu nende mushialo naye niye Owamani, Owamachesi muno
57|2|Nobubwe obwami bwo mwikulu nende khushialo, niwelesinjia obulamu ne niye ufwisinjia, naye ni omunyali wabuli eshindu
57|3|Ye niye wokhuranga na niye wokhumalilikha naye niye owahabulafu nende owulalolekha, naye niye Omumanyi wabuli eshindu
57|4|Niye woloonga likulu nende eshialo, khutsinyanga sita, Mana naleeng’ana khu shisaala, yamanya shinjilanga mwiloba nende shirulangamwo, nende shikholomokhanga okhurula mwikulu nende bininanga hekulu, Naye alininanyu wosiwosi wamuli. Ne Nyasaye alolanga muno kamukholanga
57|5|Obwami bwo mwikulu nende khushialo nobubwe, ne ewa Nyasaye ni amakhuwa koosi kakalusibwa
57|6|Yenjisinjia eshilo mushitere, ne yenjisinjia eshitere mushilo, naye niye umanyile muno kali mubilifu
57|7|Suubile khu Nyasaye nende Omurumwa wuwe, ne murusie khubia Nyasaye yamukhola okhuba abalindi , Kho balia basuubila mwinywe, mana nibarusia baliba nende omurunga omukhongo
57|8|Ne muli murie mula suubilanga khu Nyasaye ne Omurumwa abalaanganga, mbu musuubile khu Nyasaye wenyu, naye toto yamala okhubukula indache yenyu, toto nimuli abasuubili
57|9|Ye niye wishilinjia omusumba wuwe tsinyaali tsinoosinjia, kho tsibarusie mushiilima nitsibeenjisia mubulafu, Ne toto Nyasaye khwinywe ni Omwihotselefu Owobukoosia muno
57|10|Muli murie mularusinjia khunjila ya Nyasaye, ne nibiaNyasaye biosi bili khushialo nende mwikulu, shibali nashilala tawe owayiinia mwinywe nikhushili okhufungula Makka, mana nalwaana, abo bali nende omurungo omukhongo okhushila balia bayinia Makka niyikulwe, mana nibalwana, ne boosi Nyasaye yabalaka amalayi, ne Nyasaye amanyile koosi pe kamukholanga
57|11|Ni wina wiwosia Nyasaye likofi lilayi, ne amurunge omurungo kumeteshe, ne anyoole omurungo kwobuhaani
57|12|Inyanga yolilola abasuubili abasatsa nabakhasi, obulafu bwabu buli imbeli wabu, nende omukhono kwabu omusaatsa, omwikhoyo kwenyu lelo, emikunda chiburangamwo emialo , mulikhalamwo tsinyanga tsiosi, okho nikho okhubura okhukhongo
57|13|Inyanga ya abishikhabili abeshisatsa nende abeshikhasi baliboolela abasuubili mbu: ‘‘mukhuliinde khunyoole okhulolela obulafu bwenyu.’’ lisisi lilirebwa hakari wabu lio muliango – mkari nikwetsimbabaasi na elwanyi nikweshinyasio
57|14|Balibalaanga nibababoolela mbu: “Abayiee shikhwali ninanyu?” balibaboolela mbu: “Nabweene, halali enywe mwechemela abeene	nimukanakana,	nimuba neshibeyibeyi ne obwikombi bwe mioyo chienyu nibumukosia, okhula shingala Nyasaye wuwo abusiiye, mana omubeyi nababeya okhukhaya okhuloonda Nyasaye
57|15|Toto nyanga ino sishilibukulwa shiosi shiosi khwinywe shokhubanunula tawe, nohomba balia abakhaya, eshimenyo shienyu ni mumulilo, nimwamukhoyeshele, ne amakalushilo amabii kamakana
57|16|Ne koo ebise bishili okhula khubasuubila emioyo chiabu chihotselesie khulwokhwitsulila Nyasaye nende khulwa amakhuwa ka toto keshibwe? Ne balaba shinga balia abahebwa eshitabu bali imbile wabu, nibaba nende ebise ebirambi, imioyo chiabu nichiba emiumilano, ne obunji bwabu nibaba abetsimbi
57|17|Manye mbu Nyasaye alamusinjia liloba nilimalile okhufwa, toto khubenoosiye ibimanyisio biefu khomunyoole okhupara
57|18|Toto balia abobwatoto abasatsa nabakhasi, bewosinjia Nyasaye likofi lilayi, balimetelwakhwo muno, ne balinyoola Omurungo kwabuwani bwabu
57|19|Ne balia basuubila Nyasaye nende Abarumwa bebe abo nibo abobwatoto, nende abaloli imbeli wa Nyasaye wabu Omulesi, abo balinyoola omurongo kwabu nende obulafu bwabu, ne balia bakhaya, nibaingasia ebimanyisio biefu, abo nibo Abandu bomumulilo
57|20|Manye mbu obulamu bwokhushialo nomubayo nende okhukalilisia, nende okhwirona nende okhwilaya mwinywe nende okhushilana khumiandu nende Abana, bili shinga ifula, yemimela chiabu chisangasia abalimi, mana chitse chiume chikalukhane namabuyu mana chibe amasakaria, ne mwikulu khuli neshinyasio nende obulesheli nende okhufuchililwa okhurula khu Nyasaye, ne obulamu bwokhushialo shinishiosi shiosi tawe halali omwikhoyo kwobubeyi
57|21|Ilushile eshileshelo shia Nyasaye wenyu Omulesi, nende omukunda kwomwikulu uburakalafu bwakwo bulishinga oburakalafu bwo mwikulu nende eshialo, kwarecheshelwa Abasuubila Nyasaye nende Abarumwa bebe, etso nitso tsimbabaasi tsia Nyasaye yelesinjia owayenya, ne Nyasaye ali netsimbaasi tsinyinji
57|22|Ne amasila kosikosi shimwakhanyoola khushialo nohomba mwinywe halali khwamala okhubandichila mushitabu ,nikhushiili okhubaloonga, toto ako khu Nyasaye ni amangu
57|23|Khomukhaye okhubeelela khushikorere mwinywe, ne mukhaye okhwilola khushiabahelesiye ne Nyasaye shiyachama ulia wibulisinjia ni yelola tawe
57|24|Balia bemananga ne balomesinjia Abandu okhuba abeemani, ne ulia ukhaya amanye mbu Nyasaye niye Omuyinda Owitsomibwa muno
57|25|Ne toto khwaruma Abarumwa befu nende bimanyisio binoosia, ne nikhubeshilia eshitabu nende eshichelo, kho Abandu beme khubwatoto, ne nikhwishia eshichuma shia amani amanji nende obukhoonyi khubandu, kho Nyasaye amanye ni wina umuhabina nende Abarumwa bebe khumakhuwa kefisile, toto Nyasaye niwa Amani Omushili muno
57|26|Ne toto khwaruma Nuhu nende Ibrahim mana nikhura mulwibulo lwabu oburumwa nende eshitabu, mana khuli nende abasuubila mubo, ne abaanji mubo ni abakori
57|27|Mana nikhubalondiakhwo Abarumwa abaanji inyuma wabu, ne nikhulondiakho Yesu Omwana wa Mariam, ne nikhumuwa injili, ne nikhura mumioyo chiabaloondi be eshisanendetsimbabaasi, nende“ obusirasoti” abeene nibo bachachia, sikhwa balachila ako tawe, halali okhukonya tsimbabaasi tsia Nyasaye, halali shibaalondanga kenyekhana tawe. Mana balia basuubila mubo khwabawa omurungo kwabu, ne abanji mubo nabonooni
57|28|Enywe abasuubila rie Nyasaye ne musuubile Omurumwa wuwe, yetsa akhubahelesia emikabo chibili mutsimbaasi tsie, ne alabahelesia obulafu bwokhuchendela, ne alabaleshela naye Nyasaye ni Omunji Owetsimbabaasi
57|29|Kho Abandu beshitabu bamanye mbu babula obunyali khutsimbabaasi tsia Nyasaye, ne tsimbabaasi tsiosi tsili mumukhono kwa Nyasaye ahelesinjia owayenya, Ne Nyasaye niwetsimbasi tsinyinji
58|1|Toto Nyasaye awulile amakhuwa komukhasi	urebananga	ninawe okhulondokhana nende Omusatsa wuwe, ne alilila Nyasaye wuwe, ne Nyasaye awulilanga amakalusanio kenyu, toto Nyasaye ni Omuwulili muno, Omuloli po
58|2|Balia basilanga Abakhasi babu mwinywe, abo shinibanyinabwe tawe, banyinabwe nibalia ababeebula, ne toto abo baboolanga likhuwa libii nende liobubeyi, ne toto Nyasaye niwokhubeela Omulesheli muno
58|3|Ne balia basilanga abakhasi babu mana nibakalukha inyuma khukababoolele, bakhoyele banunule Omurumwa nibashili okhuba halala, endio nilwamwikanyilisibwa khu (makhuwa) ako, ne Nyasaye ni Omumanyi muno khukoosi kamukholanga
58|4|Ne ulanyoola omurumwa wokhununula tawe, afunge emiesi chibili chilondana nibashili okhuba halala. Ne ulanyalilwa ako tawe alisie abamanani amakhumi kasaasaba. Endio kho musuubile khu Nyasaye nende Omurumwa wuwe, ne etso nitso tsinzakho tsia Nyasaye, ne Abakhayi balinyoola eshinyasio eshilulu
58|5|Ne toto balia bayingasinjia Nyasaye nende Omurumwa wuwe, balinyoola eshifimbwa murwe shinga balia baranjilila, netoto khwamala ukhubeeshilia ebimanyisio bilolekha, ne abakhayi bakhanyoole eshinyasio sheshifimbwa murwe
58|6|Inyanga ya Nyasaye yakhabalamusie boosi pe mana ababoolele koosi kabakhola, Nyasaye yakabikha nabo bakebilila, ne Nyasaye nomuloli wabuli eshindu
58|7|Shololangakhwo mbu Nyasaye yamanya biosi bili mwikulu nendu mushialo, shikhwakhaba okhwimoonya khwa Abandu bataru tawe halali Nyasaye niwokhune khubo, nohomba khwabane halali ye (Nyasaye) ni wakharano khubo, nohomba babe batiti khubo nohomba abanji khu abo halali ali ninabo, wosiwosi abali, mana alibaboolela kabakholanga inyanga yeyindukho, toto Nyasaye nomumanyi muno wabuli eshindu
58|8|Shololangakhwo balia bakanibwa okhumoonyana, mana nibakalushila kabakanibwa,	ne	bamoonyana khumakhuwa kobwonooni nende obusuku, nende akokhumukhaya Omurumwa. Ne nibakhwitsila shibakhushesinjia shingala Nyasaye wuwo akhushesinjia tawe, ne baboolanga mumioyo chiabu mbu: “sichila shina, Nyasaye nalakhwelesia eshinyasio khukakhuboolanga kano?” Mana omulilo kwa jahanam kulibayela, balinjilamwo! Ne ako ni amakalushilo amabii kali karie
58|9|Enywe abasuubila, nimumoonyana mlamoonyana	khutsimbi	nende obusuku nende okhuloba Omurumwa tawe, mumoonyane khumalayi nende okhuria Nyasaye, ne murie Nyasaye owamulikhung’asibwa imbeli wuwe
58|10|Toto obumoonyi burula khu Shetani, kho asinyisie Abasuubili, ne shibulaho shiosi shosi – shinyala shiabawumisia halali khubunyali bwa Nyasaye. Ne Nyasaye butswa niwabasuubili besiche
58|11|Enywe Abasuubili, nimuboolelwa musitanile mubwikhalo, sitilanile, Nyasaye alabahelesia obwiyangu ne nimuboolelwa mbu rule, murule Nyasaye achingulanga balia basuubila mwinywe nende balia basoma mubichelo biawukhane ne Nyasaye amanyile muno kamukholanga
58|12|Enywe Abasuubili nimumoonyela Omurumwa muranjilisie eshihanwa nimushili okhumumoonyela, endio nibo obulayi khwinywe nende obutswenufu muno. Ne nimulanyoola shokhurusia tawe , toto bwene Nyasaye ni Omulesheli, Owetsimbabaasi
58|13|Muritsanga okhuyinia ebihanwa nimushili okhusungana? Nenimulakhola murio tawe kho Nyasaye afuchilile okhwikanila khwenyu, mana mulumilile okhulaama , ne muyinie izakaa (eshihanwa) ne murie Nyasaye nende Omurumwa wuwe ne Nyasaye ni Omumanyi muno khukamukholanga
58|14|Sholola balia bakhola obwitsa nende Abandu ba Nyasaye yasinyishila, shibali mwinywe noho enywe shimuli mubo tawe, ne betsubanga khububeyi nibamanyile
58|15|Nyasaye yabarecheshela eshinyasio eshilulu toto kabakholanga ni amabii muno
58|16|Bakhola ebitsubo biabu okhuba ingabo, mana nibekalila injila ya Nyasaye , khubo bali neshinyasio shiokhututuyibwa
58|17|Emiandu nende Abana babu shibilibakhoonya shiosi shiosi imbeli wa Nyasaye tawe, abo nabandu bomumulilo balimenyamwo tsinyanga tsiosi
58|18|Inyanga ya Nyasaye alibalamusia boosi ne balimwitsubila shinga bamwitsubilanga enywe, ne baparanga mbu bali abwene , koo, toto abo nibo ababeyi
58|19|Shetani yabeekhalamwo mana nabeebilisia emetsulisio ka Nyasaye. oko niko omukanda kwa Shetani, koo toto omukanda kwa shetani niko kwasikha
58|20|Toto balia bekalilanga amakhuwa ka Nyasaye nende Omurumwa wuwe, abo baliba neshifimbwa murwe shimalayo
58|21|Nyasaye yabusia mbu “Toto nisie ulishila nende omurumwa wanje” Toto Nyasaye Niwamani Omushili
58|22|Shiwakhanyoola Abandu basuubila Nyasaye nende inyanga imalilishi, nibayanzanga balia abaloba Nyasaye nende Omurumwa wuwe tawe, kata nibakhaba basaabwe, nohomba Abana baabu, nohomba Abasiani babu nohomba Abakhasi babu. Abo Nyasaye yara mumioyo chiabu obusuubili, ne nabahelesia amani ka roho akhurula khuye. Ne alibenjisia mwikulu mumikunda chiburangamwo emialo, balimenyamwo tsinyanga tsiosi, Nyasaye yabafuchilila nabo nibamufuchilila, Abo nibo bomukanda kwa Nyasaye. koo toto bwene omukanda kwa Nyasaye niko kulishila
59|1|Bitsoominjia Nyasaye biosi bili Mwikulu nende bili Mushialo, Naye Niwamani Owamachesi muno
59|2|Niye warusia Abakhayi okhurula mu balia bahebwa eshitabu Mutsinzu tsiabu, ebise biokhuwuya khwa ambeli, shimwaparakhwo mbu banyala okhurula tawe, nibapara mbu tsingoba tsiabu tsilabaliinda khu Nyasaye, halali Nyasaye yaboolela munjila yabalamanyile tawe, nara amayendo mumioyo chiabu, basambulanga tsinzu tsiabu nemikhono chiabu, nende emikhono chiabasuubili, khoparemwo enywe abetsimoni
59|3|Ne naba mbu Nyasaye shiyabahandichila okhurula tawe yakhabahelesiye eshinyasio khusialo ne inyanga imalilishi bakhabe nende eshinyasio shio mumulilo
59|4|Ako nilwokhubeela mbu booma omirwe khu makhuwa ka Nyasaye nende Omurumwa wuwe, ne ulia wumila Nyasaye omurwe , toto Nyasaye niweshinyasio eshilulu
59|5|Omusala kwosikwosi kwamuremele, nohomba kwamuleshele nikwemele khushisina shiakwo, nikhubunyali bwa Nyasaye ne abonooni bafimbwe omurwe
59|6|Ne omwandu kwa Nyasaye yahelesia omurumwa wuwe okhurula khubo, shimwakulwanila okhwikhonyela tsifarasi nohomba tsingamia tawe, halali Nyasaye ahelesinjia Abarumwa bebe obunyali khu yesi yesi wayenya ne Nyasaye nomunyali wabuli eshindu
59|7|Ne omwandu kwa Nyasaye yahelesia Omurumwa wuwe okhurula khubandu betsingongo, nikwa Nyasaye nende Omurumwa, nende Abeekho, nende Abafwilwa, nende Abamanani nende bananjila, kho kukhaye okhubotokhana khubayinda mwinywe, ne shia Omurumwa abahelesia mubukule ne shiabakaya mushileshe, ne murie Nyasaye , toto Nyasaye niweshinyasio eshilulu
59|8|Nikwa Abamanani abawuyi abaloondwa mutsinzu tsiabu nibanulwa omwandu kwabu, bakhabanga amalayi, okhurula khu Nyasaye wabu, nende obuchami, ne bahabinanga Nyasaye nende Omurumwa wuwe, abo nibo abatoto
59|9|Ne balia bali namatala nende obusuubili imbeli wabu, bayanza balia babawuyilamwo ne shibali nobwimani mumioyo chiabu tawe khushabahelesibwa ne beyimanga kata nibali mbu bo nibakhoyeshele, ne ulia wikalila obwimani bwo mwoyo kukwe, abo nibo ababura
59|10|Nebalia betsa inyuma wabu baboolanga mbu Nyasaye khuleshele efwe nende Abana befu abakhuranjilila mubusuubili, ne olara mumioyo chiefu ishinda khubalia basuubila tawe, Nyasaye wefu toto oli Omwihotselefu Owetsimbabaasi muno
59|11|Shololangakhwo balia abefisa mubasuubila baboolelanga abashiabwe abakhayi mubandu bahebwa eshitabu mbu: “Nimurusibwa khularula halala ninanyu, ne shikhularia mwinywe yesiyesi tawe, ne nimukhuywa khulabahabina.” Ne Nyasaye ali nende obwatoto mbu bakatinjia
59|12|Nibarusibwa, shibalarula halala ninabo tawe ne nibakhuywa shibalabahabina tawe, nenibaba bahabina balabelukha mana shibalabahabina tawe
59|13|Toto enywe muli eshirisio eshikhongo mumioyo chiabu okhushila Nyasaye, ako ni khulwa okhuba mbu bo ni Abandu balamanyile shiosi shiosi tawe
59|14|Shibalakhuyananga ninanyu mwesi tawe, halali mutsingongo tsietsingoba nohomba inyuma wamasiisi, emielo chiabu abeene khubeene ni emisiro, ne opara mbu balihalala ne emioyo chiabu chikabukhaane, ako ni khulwokhuba mbu abo na Abandu balekhonyelanga amachesi tawe
59|15|Bali shinga balia bali imbeli wabu hatiti, Batemwa amakhuwa kabu nikabiya, mana balinyoola eshinyasio eshilulu
59|16|Shinga shetani olwayaboolela Omundu mbu khaya, olwa yakhaya yaboola mbu : “esie endi ehalee ninawe esie ndaria Nyasaye Omulesi webilonje biosi.”
59|17|Ne niiba indukho yabu mbu totobo balimumulilo tsinyanga tsiosi , ne oko niko omurungo kwa Abonooni
59|18|Enywe balia basuubila, rie Nyasaye Ne buli shia mundu ahenge nishina shiayekasiliyie mutsuli, ne murie Nyasaye, Toto Nyasaye nomumanyi po khukamukholanga
59|19|Ne mulaba shinga balia bebilila Nyasaye mana nabakhola nibeyibilila, Abo nibo abashiamu
59|20|Shibayelana tawe Abandu bomulilo nende Abandu bo mwikulu, Abandu bomwikulu nibo abalibura
59|21|Khwishinjia Ikurani ino khulukulu wakhalulutsi niluriire nilwatikhana khulwokhuria Nyasaye, ne endio nilwakhuchelasilinjia Abandu bakhaba bario banyoola okhupara
59|22|Ye niye Nyasaye, Neabulaho Nyasayewundi tawe halali ye, Omumanyi wakefisa nende kalolekha, naye ni Omunji wetsimbabaasi Omukoosia muno
59|23|Naye Niye Nyasaye abulaho owundi halali ye, Omwaami, Woluyali , Womulembe, Omureri Womulembe, uyilanga amakhuke Omwene, Owaamani , ukholonga liayenya, omukhongo, Ni Omutswenufu khubamumuretsanga khwo
59|24|Naye niye Nyasaye Omuloonji, Omukaasi, uretsangakhwo obukoondo, ali nende ameera amalayi, bimwitsominjia biosi bili Mwikulu nende mushialo naye niye Omushili, Owamachesi muno
60|1|Enywe Abasuubila mulakhola Abasuku banje nende Abasuku benyu okhuba abeetsa , bamwachama tawe, netoto bamala okhukhaya abwatoto bwamwitsila, bekalilanga Omurumwa nende enywe okhusuubila khu Nyasaye Omulesi wenyu, Olwamurulanga khulwa okhulwaana khunjila yanje, nende okhukhaaba tsimbabaasi tsianje, mukholanga nabo obwitsa mubwifisi, nasi amanyile muno kamukhola mubwifisi nende mubwang’ang’u, ne ukhola ario mwinywe aba yamala okhukora injila ya habwene
60|2|Nibamumanya muno baba Abasuku benyu, ne balaboosiakhwo emikhono chiabu nende tsinimi tsiabu khububii, ne bekombanga mbu mube abakhayi
60|3|Abeekho benyu nohomba Abana benyu shibalibakhoonya shiosi shiosi tawe, inyanga yeyindukho alibakabukhasia hakari wenyu ninabo ne Nyasaye alolanga muno kamukholanga
60|4|Toto enywe mulinende eshilolelo eshilayi khu Ibrahim nende balia abali ninaye, Olwa baboolela Abandu babu mbu, efwe khuli ehale ninanyu nende biamulaamanga bilali Nyasaye, Khubakhayile ne obusuku nende ishinda buloleshe hakari wefu ninanyu okhuula shinga mulisuubila khu Nyasaye mulala, halali amakhuwa ka Ibrahim yaboolela samwana mbu: “Nditsa ukhusabila eshileshelo, ne shendi nobunyali bwosi bwosi khu Nyasaye tawe, Nyasaye wefu Omulesi, newe butswa wakhwisichile, ne ni iwuwo butswa akhuliinjile, ne ni ewuwo butswa akhulikalukha
60|5|Nyasaye wefu omulesi, olakhukholela amatemo okhurula khubakhayi, ne okhuleshele ebionoono bwefu, Nyasaye wefu Omulesi toto ewe newe Owamaani Omuchesi muno
60|6|Toto bwene abo neshilolelo eshilayi khwinywe, khu ulia wikoombanga okhulolana nende Nyasaye nende inyanga imalilishi, ne ulia ukhaya toto Nyasaye niye Omuyinda Owitsomibuungwa muno
60|7|Yakhaba ario Nyasaye yara obuyanzi hakari wenyu nende abasuku benyu, Nyasaye nomunyali mno ne Nyasaye ni Omulesheli Owobukoosia muno
60|8|Nyasaye shabakaaninjia tawe balia balabalwaninjia khudini neshibabarusia mutsinzu tsienyu tawe okhubakholela amalayi, nende okhubakholela obuleng’aafu, Toto Nyasaye yayanza balia bakholaanga obuleng’aafu
60|9|Netoto abakaninjia okhukhola obwitsa bwa mbusia ngonie nende balia babalwaninjia khudini, mana nibabarusia mutsinzu tsienyu, mana nibakhoonya okhulondwa khwenyu, okhubakhola abalina benyu ba mbusia ngonie, nebabakholanga okhuba abetsa babu ba mbusia ngonie abo nibo abetsimbii
60|10|Enywe abasuubila, Abakhasi Abasubili abawuyi nibabeetsela, mubareebe amareebo, Nyasaye niye umanyile muno obusuubili bwabu. Nimunyoola mbu nabasuubili mulabakalusia mubakhayi tawe. Bo shibakwaanila Abasaatsa abo tawe, ne abasatsa abo shibakwanile ninabo tawe ne mukalusilie abasatsa abo shiabarunga, (ikhwe) shinobubii enywe okhubateshia tawe niba mbu mubahelesia omurungo kwabu, Ne mulara Abakhasi abakhayi mukhuteshia khwenyu tawe. Nebareebe shiamwarunga nebareebe shiabarunga, ako niko amalako ka Nyasaye abusia hakari wenyu, Ne Nyasaye ni Omumanyi muno Owamachasi po
60|11|Ne Omukhasi yesi yesi khwinywe niyakhakalushila abakhayi, mana nimulwana nende abakhayi, nimunyoola omwandu kweliyie, muhelesie biala babakhasi babu babalekha omwandu kuyelana nende okwabarunga, Ne murie Nyasaye wamusuubilanga
60|12|Ewe Omurumwa, Abakhasi abasuubili nibakhwitsila	nibakhulaka	mbu shibalatsokaasia shiosi shiosi nende Nyasaye tawe, neshibaleebatawe,nohombashibalayeya tawe nohomba shibaleera Abana babu tawe, nohomba shibalarera akokhuchikha akarulana hakari wemikhono nende ebilenje biabu, Nohomba shibalakhwikana mumalayi tawe, lakana ninabo, ne obasabile eshileshelo khu Nyasaye , toto Nyasaye Nomulesheli muno Wobukoosia po
60|13|Enywe Abasuubila mulakhola obwitsa nende balia ba Nyasaye yasinyishila tawe, bamala okhuwesiakhwo omwoyo amakhuwa komwikulu, shinga aboononi bawesinjiakhwo omwoyo khubandu bomubilindwa
61|1|Bitsoominjia Nyasaye biosi bili mwikulu nende mushialo, naye niye Omwami, Owamachesi muno
61|2|Enywe Abasuubili, shichila shina ni muboolanga akamulakhola tawe
61|3|Ni eshisinyo eshikhongo imbeli wa Nyasaye okhuboola kamulakhola
61|4|Toto bwene Nyasaye yayanza balia abalwananga khu injila yiyie khulunyaali shinga lisisi liatilana
61|5|Ne Olwa Musa yaboolela Abandu bebe mbu: “Enywe Abandu banje shichila shina musinyisinjia, ne toto mwamanya mbu esie endi Omurumwa wa Nyasaye khwinywe?” ne olwabatsililila nobubii bwabu, Nyasaye yalekha emioyo chikore, ne Nyasaye shalunjisinjia Abandu abakori tawe
61|6|Yitsulila Olwa Yesu Omwana wa Mariam yaboola mbu : “Enywe Abana ba Israel esie endi Omurumwa wa Nyasaye khwinywe, efuchilila obwatoto bwendi nabo okhurula mutaurati, nende okhubalachilisia Omurumwa unondakhwo ulangwa mbu Ahmed, olwa yabeetsela baboola mbu buno nobulosi bulolekha
61|7|Ne wina wetsimbi muno, okhushilakhwo ulia uchishila Nyasaye abubeyi, naye alangungwa mubusalamu ne Nyasaye shalunjisinjia Abandu ababii tawe
61|8|Benyanga okhusumia obulafu bwa Nyasaye ne minwa chiabu, ne Nyasaye alatinyia abulafu bubwe kata abakhayi nibafimba
61|9|Niye owaruma Omurumwa wuwe nende obulunjifu nende idini ya toto ilolekhane habulafu okhushila tsi dini thindi, kata Abatsokaasi nibafimba
61|10|Enywe Abasuubili, abamanyiekhwo inganga yitsa okhubahonia nende eshinyasio eshilulu
61|11|Musubilenje Nyasaye nende Omurumwa wuwe, ne mukhalabanenje khunjila ya Nyasaye khu miandu chienyu nende emioyo chienyu ako ni amalayi khwinywe nikaba mbu mwakhamanya
61|12|Alabaleshela ebionoono bienyu, ne alabenjisia mwikulu mumikunda chiburanga hasi wachio emialo nende eshimenyo eshilayi mumukunda kwa Eden, okho nikhwo okhubura okhukhongo
61|13|Ne eshindi shibachamisia, obukhoonyi okhurula khu Nyasaye nende obushili buli hambi, ne suubisia Abasuubili
61|14|Enywe Abasubili mube abahabini ba Nyasaye, Shinga Yesu yareeba abechi bebe, mbu niwina umuhabini wanje khu Nyasaye ? abechi be nibaboola mbu Efwe khuli abahabini ba Nyasaye” Mana nikusuubila omukanda okhurula mubana ba Israil, ne okundi nikukhaya, kho nikhukhoonya kulia okwasuubila khubasuku bakwo, nikushila
62|1|Bitsoominjia Nyasaye, ebili mwikulu nende mushialo, Omwami, Woluyali, Owamaani, Owamachesi muno
62|2|Ye niye waruma Omurumwa mubandu bakorwa okhusooma, abasoomele amakhuwa ke, ne abatswenule ne abechesie ishitabu nende amachesi, kata nibali inyuma awo mubukori bulolekha
62|3|Ne abandi bashili okhuliimaana ninabo, naye niye Owamani Omuchesi po
62|4|Etsonitsimbabaasitsia Nyasaye, ahelesinjia owa yenya, Ne Nyasaye niwetsimbabaasi tsinyinji
62|5|Abahebwa eshitabu shia Itaurati mana nibalashiloonda tawe, bali shinga isishili ichinjile ebitabu, ni Abandu ababii balibarie, balia abakhaya amakhuwa ka Nyasaye , Ne Nyasaye shalunjisinjia Abandu ababii tawe
62|6|Bola, “enywe Abayahudi, nimuparanga mbu enywe muli abeheelwa ba Nyasaye okhushila Abandu boosi, mwikoombe liifwa nikali mbu muboolanga obwatoto
62|7|Ne shibanyala okhwikomba liifwa tawe khulwa akabaranjilisia okhukhola, Ne Nyasaye yamanya muno ababii
62|8|Bola toto lifwa liamwilukhanga, lilibanyoola, mana mulikalusibwa khumumanyi wa kefisa, nende kalolokhanga, ne alibaboolela koosi kamwakholanga
62|9|Enywe Abasuubili, nikulangwa omulaango kwa malaamo inyanga ya chirano, mwilushile okhwitsulila Nyasaye, ne muleshe obukhala , endio nobulayi khwinywe nikali mbu mumanyile
62|10|Ne amalaamo nikakhawa, musaalaane khushialo ne mukoonye emikabo chia Nyasaye ni mwitsulile Nyasaye muno, mwakhaba murio mwanyoola okhubura
62|11|Ne nibalola obukhala nohomba amakhuwa kabu , bakelushila, ne bakhulekha niwemele, boola mbu: “akali ewa Nyasaye ni amalayi muno okhushila amakhuwa kabu nende inganga, ne Nyasaye niye Omukabi Omulayi umalayo.”
63|1|Abeshikhabili nibakhwitsila nibaboola mbu: “Toto efwe khusuubila mbu ewe oli Omurumwa wa Nyasaye” Ne Nyasaye amanyile mbu toto abeshikhabili nababeyi.”
63|2|Bakhola ebitsubo biabu okhuba ingabo,	mana nibekalila injila ya Nyasaye, ni amabii muno akabakholonga
63|3|Ako nillwokhuba mbu basuubila mana khandi nibakhaya, mana Nyasaye nakhupa eshimanyisio khu mioyo chiabu, mana bo shibamanyile tawe
63|4|Ne nobalola, emibili chiabu chikhuchamisia, ne nibaboola orechelesia amakhuwa kabu, opara mbu ni emisala chiyeshibwe, baparanga mbu buli oluyoka lwosi lwosi lupwa lulikhubo. Abo nibo Abasuku ba meso ninabo, Nyasaye yabatsuba, bakoranga barie abwatoto
63|5|Ne nibaboolelwa mbu itse Omurumwa abasabile eshileshelo, bayuyia emirwe chiabu, ne obalola nibashukhana nibafurire
63|6|Ninashilala khubo, nobasabila eshileshelo nohomba nolekha, Nyasaye shiyakhabaleshela tawe, toto Nyasaye shalunjisinjia abonooni tawe
63|7|Nibo baboolonga mbu mulakhoonya balia abali halala nomurumwa tawe, ukhula bamwilushe, ne Nyasaye ni Mwene emikabo chio mwikulu nende mushialo, halali abeshikhabili shibamanyile tawe
63|8|Baboolanga mbu nikhukalukha Madina abamaani balaloonda abateshele, Ne amani ni ka Nyasaye nende Omurumwa wuwe nende Abasuubili, halali Abeshikhabili shibamanyile tawe
63|9|Enywe Abasuubili, omwandu nende Abana benyu bilachila mwebilila okhumurumbula Nyasaye tawe, ne yesi yesi ukhola ario, aba ali mubatiba
63|10|Ne murusie eshihanwa mumiandu chia khwabahelesia, lifwa nilishili okhulila mulala wenyu, mana aboole mbu : “Abaanyiee Nyasaye wanje umetakhwo tsinyanga atiti ndakharusiye eshihanwa, mana ndaba mubandu abalayi
63|11|Ne Nyasaye shanyala okhumeta Omundu ebise lifwa lilie niliakhoola tawe, ne Nyasaye nomumanyi muno khukamukholanga
64|1|Bitsoominjia Nyasaye biosi bili mwikulu nende mushialo, obwami nobuubwe nende oluyali, naye ni Omunyali wa buli eshindu
64|2|Ye niye Owabaloonga ne mwinywe balimwo Abakhayi nende Abasuubili, ne Nyasaye alolanga muno kamukholanga
64|3|Yalonga likuli nende eshialo khubwatoto mana nabahelesia obukoondo, obulayi, ne ewuwe niwo wamulikalukha
64|4|Yamanya ebili mwikulu nende mushialo ne yamanya kamukholanga mubwifisi nende mubwang’angu, Ne Nyasaye nomumanyi muno khukali mumioyo
64|5|Shimwawulilakhwo amacheni kabakhayi abaali imbeli wenyu, bapila omurungo kwa mabii kabu, mana nibaba nende eshinyasio eshilulu
64|6|Endio nilwokhubeela mbu babetselanga Abarumwa babu nende obwatoto mana nibamiena mbu: “Omundusa akhuruke !” mana nibakhaya nibafura, Mana Nyasaye nalabateba tawe, ne Nyasaye nomuyinda witsomibungwa muno
64|7|Abakhayi bapara mbu shibalilamusibwa tawe. Boola mbu : “ toto, nditsuba khu Nyasaye mbu mulilamusibwa mana muliboolelwa kamwakhola, ne ako khu Nyasaye ni amangu
64|8|Kho suubile khu Nyasaye nende Omurumwa wuwe, nende obulafu bwa khweshia, ne Nyasaye nomumanyi po khukamukholanga
64|9|Inyanga lwa alibakhung’asia khu inyanga yomukhung’aano, eyo niyo inyanga yokhukhobana ne ulia usuubila khu Nyasaye mana akhole amalayi, alaleshelwa tsimbi tsitsie, ne alimwinjisia mwikulu mumikunda chiburangamwo emialo, balimenyamwo tsinyanga tsiosi, okho nikho okhubura okhukhongo
64|10|Ne balia bakhaya nibayingana khubimanyisio biefu, obo nibo Abandu bomumulilo, balimenyamwo tsinyanga tsiosi, ne ni amakalushilo amabii muno
64|11|Ne amasila kosikosi shiketsanga tawe halali khubunyali bwa Nyasaye, ne usuubila khu Nyasaye alunjisia omwoyo kukwe, ne Nyasaye ni amumanyi muno wabuli eshindu
64|12|Ne muloonde amakhuwa ka Nyasaye nende Omurumwa , ne nimuloba Omurumwa wefu ni okhusia butswa oburume bubwe habulafu
64|13|Naye ni Nyasaye abulaho owundi owulali ye tawe, ne Abasuubili basiche butswa Nyasaye
64|14|Enywe Abasuubila, toto Mubakhasi benyu nende Abana benyu balimwo abasuku benyu, kho mube meso ninabo, ne nimubeela nemwakhaya okhura mumakani, ne mwaleshela toto bwene Nyasaye ni Omulesheli Owobukoosia muno
64|15|Toto emiandu chienyu nabaana benyu namatemo, ne Nyasaye ali nende omurungo omukhongo
64|16|Ne murie Nyasaye shinga munyalilwa, ne muwulile, mana muloonde ne murusie eshihanwa, nobulayi khumioyo chienyu ne ulia ulekha obwimani bwo mwoyo kukwe, abo nibo babura
64|17|Nimwiwosia Nyasaye likofi lilayi, alabametelakhwo ne alabaleshela ebionono, ne Nyasaye ni Omunji wokhupa orio Omwihotselefu
64|18|Yamanya akefisile nende akali habulafu, Owamaani Owamachesi muno
65|1|Ewe Omurumwa, nimulekha Abakhasi mubaleshe nebekhale eda yabu, ne mubale tsinnyanga tsia eda, ne murie Nyasaye Omulesi wenyu , Mulabarusia mutsinzu tsiabu tawe, nohomba balarulamwo tawe, halali nibakhola eshifwabi shilolekha, ne etso ni tsinzako tsia Nyasaye ne uruuma tsinzako tsia Nyasaye abatoto yebiyiliye, shomanyile tawe, awundi Nyasaye anyala okhurera likhuwa lindi imbeli wa kano
65|2|Ne nibakhamala eda yabu, mubakalushile mumenye ninabo khubulayi, nohomba mubaleshe nomulembe, ne mulaanje abaloli abesikwa mwinywe, ne mukhole obuloli khulwa Nyasaye, endio nilwa mulachilwa khu balia basuubila Nyasaye nende inyanga imalilishi, ne uria Nyasaye, alamukholela obwangu bwokhurula mumatinyu
65|3|Ne alamuhelesia omukabo kukwe munjila ya alamanyile tawe, ne wisika Nyasaye , Nyasaye alamuyela, toto Nyasaye yosinjia amalako keke, yamala okhura khubuli eshindu eshichelo
65|4|Nebalia bema okhuswamila mubakhasi benyu, nimukanakana awo eda yabu ilaba imiesi chitaru, Nende balia abalaswamilakhwo tawe, ne balia abali inda eda yabu iwa mukhwibula khwabu. Ne uria Nyasaye, amwanguyisilinjia amakhuwa keke
65|5|Ako niko amalako ka Nyasaye yamwishilia, ne ulia uria Nyasaye alaleshelwa ebionono bibie ne alamuhelesia omurungo omukhongo
65|6|Mubamenyie	mutsinzu tsiamumenyangamwo, ne mulabasandia baba neshibeela tawe, ne nibali hasiro (tsinda) mubahelesie obukhoonyi okhula shingala beboolola (bebula), nenibanunilia Abana benyu mubarunge ne musanjilane khubulayi, ne nimulola obusiro Omukhasi wundi abanunilie
65|7|Wobunyali arusie okhulondokhana nobunyali bubwe, ne ulanyalilwa arusie khu shia Nyasaye amuheele, Nyasaye shanichilisinjia Omundu tawe halali khushia omuheelesiye. Nyasaye alarera imbeli wobusiro obwangu
65|8|Ne tsingongo tsinga tsiafunaka amalako ka Nyasaye nende Abarumwa bebe, mana nikhubabalila kabakholanga, ne nikhubahelesia eshinyasio eshilulu
65|9|Mana nitsipila obubii bwamakhuwa katsio, ne indukho yamakhuwa katsio niba okhusikha
65|10|Nyasaye yabarecheshela eshinyasio eshilulu, Kho murie Nyasaye enywe Abamachesi, Abasuubili, toto Nyasaye yabeshilia ametsulisio
65|11|Omurumwa ubasoomelanga tsinyaali tsia Nyasaye tsinoosinjia tsirusia balia abasuubila mana nibakhola amalayi mushilima nitsibara mubulafu, ne usuubila khu Nyasaye mana nakhola amalayi alamwinjisia mwikulu mumikunda chiburangamwo emialo, balimenyamwo tsinyanga tsiosi, toto Nyasaye alaba amuhelesiyie omukabo omulayi muno
65|12|Nyasaye niye ulia owaloonga amakulu saba, nende liloba khu shichelo esho, amalako ke kekhanga hakari watsio, kho mumanye mbu toto Nyasaye ni Omunyali wabuli eshindu, ne toto Nyasaye yamanya buli eshindu shingala shili
66|1|Ewe Omurumwa! Mbushina nokaana eshia Nyasaye wuwo yakhufuchilila? Okhaaba	okhuchamisia Abakhaye bobo. Ne Nyasaye ni Omulesheli muno Omukoosia po
66|2|Toto Nyasaye yabahelesia injila yokhurimbulula ebitsubo bienyu, ne Nyasaye ni Omwami wenyu, Naye ni Omumanyi muno Owamachesi po
66|3|Ne olwa Omurumwa yaboolela mulala khubakhaye be likhuwa liobwifisi, mana omukhaye oyo shingala yalirusia habulafu, ne Nyasaye namanyia Omurumwa, yamwechesia ebuleka ne nakhaya okhumwechesia elubeka wundi. Olwa yamuboolela ario, omukhaye oyo naboola mbu: “wina ukhuboolele kano?” Omurumwa naboola mbu: “Omumanyi wamakhuwa koosi niye umboolele.”
66|4|Nimulasaba eshileshelo enywe babili emioyo chienyu chilenjila mubwonooni, ne nimukhonyana khulwo okhukholela Omurumwa amabii, Mumanye mbu toto Nyasaye niye omuhabini wuwe nende Jibril nende abasuubili abakholi bamalayi, ne okhumetakhwo ako Abamalaika balamukhoonya
66|5|Nabalekha, Nyasaye anyala okhumuhelesia Abakhaye bandi habundu wenyu, Abalayi okhushila enywe, Abehotselefu, Abasuubili, Abarechelefu, Abekanili , Abalaami, Abakholi bamalayi, nashikoko nende abakhaana bashili okhutekhakhwo
66|6|Enywe Abasuubila, honokosie emioyo chenyu nende chia Abandu benyu okhurulana nomulilo kwetsikhwi tsiakwo ni Abandu nende amachina, abalindi bakwo ni Abamalaika abalulu aba amaani, shibakhayanga okhukhola lia Nyasaye ababoolele tawe ne bakholanga liabalomesibwe
66|7|Enywe Abakhayi mulayinia ebichila olwa lelo tawe, toto murungungwa kamwakholanga
66|8|Enywe Abasuubila, sabe eshileshelo khu Nyasaye eshileshelo shifuchililwa, Nyasaye wenyu alabaleshela tsimbi tsienyu ne alabenjisia mwikulu, mumikunda chiburangamwo emialio, inyanga ya Nyasaye alalifimbia omurwe Omurumwa wuwe nende Abasuubili bali halala naye, obulafu bwabu buliba imbeli, nende elubeka wo mukhono musatsa, baliboola mbu “Nyasaye wefu omulesi khwitsusilie obulafu bwefu, ne okhuleshele ebionono biefu, toto ewe oli Omunyali wabuli eshindu
66|9|Ewe Omurumwa, khupatsakana nende abakhayi nende abeshikhabili, ne obe omumilano khubo, ne eshimenyo shiabu ni mumulilo, ne ni amakalushilo amabii muno
66|10|Nyasaye yachelasia Abandu abakhayi nende Omukhasiwa Nuhunende Omukhasi wa Lut, bali mumikhono chiabasumba befu balili , abakholi bamalayi, nibabakhoba ne okhukhoba okho nikhulabakhoonya tawe nibaboolelwa mbu: “ injile mumulilo halala nende abenjila.”
66|11|Ne Nyasaye achelasilia abasuubila, Omukhasi wa Firaun, Olwa yaboola mbu: “ Nyasaye wanje Omulesi nyumbashile inzu ewuwo mwikulu, ne uhabine khu Firaun nende ebikhole bibie, ne uhabine khu bandu abonooni
66|12|Nende Mariam Omukhana wa Imran, welinda nende omubili kukwe, ne nikhumufuramwo emiuya chiefu, nafuchilila amakhuwa ka Nyasaye wuwe, mana naba mubarechelefu
67|1|Niwoluyali ulia wobwaami bwoosi buli mumukhono kukwe naye ni Omunyali wabuli eshindu
67|2|Owaloonga lifwa nende obulamu khulwa okhubateema mbu niwina mwinywe ukhola amalayi, naye niye Owaamaani muno, Omunji wobulesheli
67|3|Niye owalonga amakulu saba malondokhana. shiwakhalola khubuloonji bwo Omunji Wetsimbabaasi obwawukhani tawe. Kalusiakhwo tsimoni! olalolakhwo obuleemefu bwosibwosi
67|4|Mana khandi kalusia tsimoni tsio olwakhabili, tsilakhukalushila omwene, nitsibeelele natsio nitsichoonyele
67|5|Ne toto bwene khwarona likulu lieshialo elia hambi nende tsitaa, ne nikhutsikhola okhuba eshikhupo khumashetani, Nekhwabarecheshela eshinyasio shiomulilo
67|6|Ne balia bakhaya okhuloonda ka Nyasaye wabu, balinyoola eshinyasio shia Jahanam , ne ni amenjililo amabii po kali karie ako
67|7|Ne olwa balisukunwamwo balikuwulila nikuwoola ne nikupupuchila
67|8|kukhaaba okhukhalikhamwo khulwoburuma. buli olwa Omukanda kusukunwamwo, abalindi bakwo babareeba mbu: “ Omwikanyilisi shiyabetselakhwo tawe?” wabuli eshindu
67|9|Baliboola mbu: “toto bwene abekanyilisi bakhwitsila nenikhubafuukula ne nikhuboola mbu: Nyasaye shiyeshiakhwo shiosishiosi tawe, ‘‘enywe amukhali butswa mubukori obukhongo.’’
67|10|Ne baliboola mbu: “khumanyanga khuwulilamanakhuloonda, shikhwakhabeele mubandu bomulilo tawe.”
67|11|Ne nibalifuchilila tsimbi tsiabu, mana nibasukunwa mubandu bomumulilo
67|12|Toto bwene balia baria Nyasaye wabu mukabalalola, bali nende obulesheli nende omurungo omukhongo
67|13|Khole amakhuwa kenyu mubwifisi nohomba mubwang’ang’u, toto Ye amanyile muno akali mumioyo
67|14|Yakhakhaywa okhumanya owaloonga, naye niye omumanyi wamakuwa kefisile, mwene amakhuwa
67|15|Niye owabakholela liloba okhuba eliangu khubukhala bwenyu, khochendekhwo tsimbeka tsiosi, nemulie khumikabo chichie. Ne ewuwe niwokhulamusibwa
67|16|Mparanga mbu muli nomulembe khu ulia uli hekulu mbu shanyala okhubayibisia muliloba nalio nilirenga tawe
67|17|Nohomba mparanga mbu mulinomulembe khu ulia uli hekulu, ashili okhubarera omuyeka kweyimbumbuyeka kwetsimbaale?	nemulimanya murie amekanyilisio kanje
67|18|Ne toto bwene bamala okhufukula balia bali imbeli wabu, kho mana okhusinyikha khwanje khwalikhurie
67|19|Nohomba shibalolangakhwo amayoni hekulu wabu shingala kabambulanga tsimbaya nende kafumbanga halala? shakatililinga tawe halali Omunji Wetsimbabaasi. Toto bwene ye ni Omuloli
67|20|Ne kuli hena omukanda kwenyu oko kwabalwani kwokhubahabina owulali omuunji wetsimbabaasi? Toto bwene abakhayi shibali khusiosishiosi tawe halali mukhukatania
67|21|Nohomba niwina oyo ulabahelesia omukabo, Ye niyekalila omukabo kukwe? halali abo bahandilasa khubufuru nende ishinda
67|22|Koo, ulia uchendanga niyetukumula nabushila khubweni bwe, nomulunjifu muno nohomba ulia uchendanga shiluunji khunjila ingololofu
67|23|Boola mbu: Ye niwabaloonga olwambeli, nabahelesia amarwi nende tsimoni, nende emioyo. Ne oriomuno yenyu ni inditi muno
67|24|Boola ye niye wabasaalasia khushialo na ewuwe niwa mulikhung’asibwa
67|25|Nebaboolangambu:“Niliinakamulakanga kano, nikali mbu muboolanga obwatoto?”
67|26|Boola obumanyi bwe inyanga eyo buli khu Nyasaye, nasi endi butswa omwikanyilisi wahabulafu
67|27|Olwa balilola kabalakwa nikakhoola, obweni bwabakhayi bulisinyikha, nebaliboolelwa mbu: “kano niko kamwafukulanga.”
67|28|Boola mbu mulola murie Nyasaye niyasishia halala nende balininasi, nohomba nakhubeela tsimbabaasi, niwina ulirunga abakhayi eshinyasio eshilulu
67|29|Boola mbu: “ Ye niye Omunji wetsimbabaasi khwamusuubila ne niye wakhwesika.	nemulimanya niwina ulimubukori bulolekha
67|30|Boola mbu: “ mulola murie amaatsi kenyu nikakhama niwina ulabarerera amaatsi kakhulukusinjia
68|1|Nun, nditsuba khukalamu nende kabahandikanga
68|2|Ewe khutsimbabaasi tsia Nyasaye wuwo sholi omulalu tawe
68|3|Netoto bwene oli nomurungo omukhongo kulaliwa tawe
68|4|Netoto bwene oli nende ebima ebilayi
68|5|Hambi ano olalola nabo bosi nibalole
68|6|Ni wina mwinywe womurwe omubii
68|7|Toto bwene Nyasaye wuwo niye umanyile muno ulia wakora okhurula khunjila yiyie, ne amanyile muno ulia ulikhubulunjifu
68|8|Olaloonda balia abamainji tawe
68|9|Bekombanga mbu wakhatoratosiyekhwo nabo bakhutoratosilia
68|10|Ne olaloonda buli ulia witsubanga muno Oweshileka Omutswatswani tawe
68|11|Uyiyayiyanga natswatswania
68|12|Umwikalili wamalayi, Owetsimbi Omwonooni
68|13|Womwoyo omwangaranu, khulwa ako nomwonooni wamanyikhana khutsimbi
68|14|Khulwokhubeela, ali nende emiandu nende Abana
68|15|Nibasomelwa amahandiko kefu nibaboola mbu: “etso nit’singano tsiabakhale.”
68|16|Khulamurakhwo eshimanyisio khuliulu lilie
68|17|Netoto bwene khulabatema , shinga khwatema Abandu bomukunda, olwabetsuba mbu balauna okhuchesa obulachweya
68|18|Ne nibalaboola mbu: “ Nyasaye nachama” tawe
68|19|Awo, eshikhole shiamaraba, okhurula khu Nyasaye nishikholekha khumukunda oko nabo nibali mutsindoolo
68|20|Nikuba neshiilima eshikhongo
68|21|Nibalaangana mumabwibwi nibushiele
68|22|Tsie mumukunda kwenyu nimuli toto mbu mutsitsanga okhuchesa
68|23|Ne nibarula	nibasungana mubwimoonyo
68|24|Mbu abulaho Omumanani yesi- yesi ulenjila mumukunda olwa lelo
68|25|Ne nibarula mumabwibwi nibasuubile
68|26|Olwa bakulola baboola mbu,: “toto bwene khukorere.”
68|27|Halali efwe khwimilwe
68|28|Omulayi mubo naboola mbu: “shebaboolelekhwo,	khulwashina mularetsanga Nyasaye mumioyo chenyu ?”
68|29|Nibaboola mbu : “ niwoluyali Nyasaye wefu toto efwe khuli abonooni “
68|30|Nibakalukhana abeene khubeene okhufunanania
68|31|Nibaboola mbu: “abaane efwe! khuruumile eshichelo”
68|32|Awundi Nyasaye wefu alakhuwa amalayi okhushila kano, efwe khukalushila Nyasaye wefu
68|33|Endio nilweshinyasio shili, ne eshinyasio sheyindukho neshikhongo muno, bamangakhwo bayie
68|34|Toto bwene balia abaria Nyasaye wabu baliba nende emikunda chobwokholo
68|35|Ne, khwakhakhola abasalamu shinga aboononi
68|36|Mukhabeele murie? mubusinjia murie
68|37|Nohomba	mulineshitabu shiamusomanga mwo
68|38|Mbu mulanyoolamwo akamwayanza
68|39|Nohomba muli nebitsubo khwifwe, ebiliboosia khu inyanga yeyindukho, mbu toto bwene mulinyoola koosi pe kamubusinjia
68|40|Barebe mbu: “ni wina mubo Omwimilisi wakano
68|41|Nohomba bali nende abasaanji ? mana babarere nikali mbu baboolanga akatoto
68|42|Inyanga lwomuluku kulifunulwa, nebalilangwa okhwinamila Nyasaye, neshibalinyalilwa tawe
68|43|Tsimoni tsiabu tsilihenga hasi, tsisoni tsilibalia toto bwene balaangungwa okhwinamila Nyasaye ( nibali khushialo) nibali abalamu
68|44|Ndeshela balia bafukula likhuwa lino, khulabasitilia eshinyasio kalahakalaha munjila yabalamanyile tawe
68|45|Ne ndalabahelesia ebise, amaraba kanje ni amasiro
68|46|Nohomba ebasabanga omurungo nabo bashilungwa eshichelo esho
68|47|Nohoma bali nende kefisa kabahandikanga
68|48|Linda shinga Nyasaye wuwo yetsa okhubusia, ne olaba shinga omundu weyimonye, olwayalaanga nafwinyiikhe
68|49|Tsikhanyanga okhumuulila tsimbabaasi okhurula khu Nyasaye wuwe, yakhasalilwe khulukuku nafunanibwa
68|50|Halali Nyasaye wuwe Omulesi namwawula , namukhola okhuba mubandu abalayi
68|51|Ne abakhayi hambi hatiti bakhukwisie khulwe tsimoni tsiabu, olwabawulilanga ametsulisio ka-Nyasaye. Nibaboolanga mbu: “ toto bwene ye ni omulalu.”
68|52|Ne amakhuwa kano (Ikurani) shikali halali ni ametsulisio khubiloonje bioosi
69|1|Eliatoto. (lilirurila)
69|2|Nilili hena elo eliatoto? (elilirurila)
69|3|Ne nishina shikhumanyia eliatoto elo
69|4|Abandu ba Tsamudi nende A’ad bayingana khu amasila karenjinjia omwoyo
69|5|Mana Abandu ba Aa’d basishibwa nende amasila amakali
69|6|Ne Abandu ba A’ad basishibwa nomuyeka kweyimbumbuyeka
69|7|Okwayabarumila khubilo saba nende tsinyanga munane tsilondokhana, olola Abandu nibalambalile shinga emisala chie mitende emikhaya
69|8|Kho ololakhwo yesiyesi mubo Watong’a
69|9|Ne Firauni ni yetsa nende abali imbeli wuwe, nende tsingongo tsiakalukhanibwa hasi niba hekulu, okhurulana nende tsimbi tsiabu
69|10|Nibakhaya okhuloonda Omurumwa wa Nyasaye wabu, ne mana nabakhamara obutinyu
69|11|Toto lwa amaatsi ketsula khwabachinga Muliaro
69|12|Khulwokhukhola ako kabe eshitsulisio khwinywe ne shikawulile eshirwi shamachesi
69|13|Olwo olwika lulikhupwa umukhupo mulala
69|14|Ne eshialo nende tsingulu lwabilichingwa, ne nibiswakwa halala
69|15|Inyanga eyo niyo olwe indukho ilirulila
69|16|Ne likulu lilirandukha , nalio inyanga eyo liliba liteshele
69|17|Ne Abamalaika baliba khundulo khwalio, ne munane mubo balichinga ishisaala shiomwami wuwo, hekulu wabu
69|18|Inyanga eyo mulirebwa habulafu mwesi, ne shibulaho shiosishosi shilifisa mwinye
69|19|Ne ulia ulihebwa eshitabu shishie nomukhono omuluunji aliboola mbu: “itse musomekhwo eshitabu shianjie”
69|20|Toto bwene ndali ndamanya ndilihebwa omukabo kwanje
69|21|Naye aliba mubulamu buchamisia
69|22|Mumukunda kwa hekulu. (mujanna ya hekulu)
69|23|Ebiamo biakwo bili ahambi
69|24|Lie mana munywe mubusangafu okhurulana nende kamwakholanga mushialo
69|25|Ne ulia ulihebwa eshitabo shishie nomukhono omukhasi, aliboola mbu manyanga ekhaya okhuhebwa eshitabu shianje
69|26|Mana Kata ekhaya okhumanya omukabo kwanje
69|27|Khamashile lifwa liakhamalile elala ( ndakhaya okhulamusibwa)
69|28|Emiandu	chianje	shichiakhoonya shosishosi tawe
69|29|Obwami bwanje bwasishia
69|30|Mumubukule mumuboye
69|31|Mana mumusukune mumulilo
69|32|Mana mumuboyokanie nomunyororo kweshichelo shiemikhono amakhumi saba
69|33|Toto bwene shiyali yasuubila Nyasaye woluyali tawe
69|34|Nohomba	shiyatinyisia	okhulisia abamanani tawe
69|35|Mana lwalelo ano abula Omwitsa
69|36|Nohomba eshiakhulia halali (ghisleen) amafila
69|37|shibashiliitsanga halali Abandu betsimbi
69|38|Nenditsuba khubiamulolanga
69|39|Nende khubia mulalolanga
69|40|Toto	bwene	namakhuwa	ako Omurumwa Owoluyali
69|41|Ne shinamakhuwa ko mwimbi tawe, obusubili bwenyu nibutiti po
69|42|Nohomba shinamakhuwa komufumu tawe, okhupara khwenyu nokhutiti muno
69|43|Keshibwa okhurula khu Nyasaye webiloonje biosi
69|44|Ne okhuchishilanga amakhuwa kandi
69|45|Toto khwakhamutilile nende omukhono omulunji
69|46|Mana khwakhamukhalake omusi kwo mwoyo
69|47|Ne	awumao	yesiyesi	mwinywe wakhakhwikalile
69|48|Ne ako ni amachelo khubaria Nyasaye
69|49|Ne toto bwene khwamanya mbu mwinywe balimwo abakhayi
69|50|Ne toto bwene abakhayi baliyitsulisia
69|51|Ne nibwatoto bubulamwo tsinganakani
69|52|Kho mana itsoomia elira lia Nyasaye wuwo waluyali
70|1|Umureebi yereeba okhulondokhana nende eshinyasio eshiakharulile
70|2|Khubakhayi alibulaho ulishiikalila
70|3|Okhurula khuNyasaye Omwene hekulu tsiachelekhana
70|4|Abamalaika nende Roho baninanga nibatsia ewuwe khutsinyanga esichelo shiatsio ni emika iyelefu amakhumi karano
70|5|Kho	wisumilisie	ukhwisumilisia okhulayi
70|6|Toto abo bayilolanga mbu ili ehale
70|7|Nafu khuyilolanga mbu ili ahambi
70|8|Inyanga yelikulu liliba shinga eshichuma shisalululwe
70|9|Ne tsingulu tsiliba shinga ipamba
70|10|Ne Omwitsa shalireeba owashie tawe
70|11|Balibalola, Omwononi yakhekombe okhwinunula khushinyasio shieyinyanga eyo khulwokhuyinia Abana be
70|12|Nende	omukhaye	wuwe	nende Omusiani wabu
70|13|Nende abeekho baye abamukhonyanga
70|14|Nende bioosi bili mushialo, mana ye ahonokoshe
70|15|Shikali kario tawe! Toto oko ni omulilo omululu
70|16|Kunyibululanga likhoba lwomurwe
70|17|Kulilaanga buli omukhayi weshileka
70|18|Wabunjelesinjia omwandu nakubiikha
70|19|Toto Omundu yaloongwa angalukhani
70|20|Nanyoolwa na masila yetswulikania
70|21|Ne nanyoola amalayi yemana
70|22|Okhuiniakhwo abalaamanga
70|23|Balia bakholelanga eshinani amalaamo kabu obulachweya (iswala)
70|24|Nende balia bomumwandu kwabu kulimwo omukabo omulobole
70|25|Khu usaba nende khu uritsanga okhusaba
70|26|Nende balia basuubilanga inyanga yomurungo
70|27|Nende balia baritsanga eshinyasio shia Nyasaye wabu
70|28|Toto eshinyasio shia Nyasaye wabu omulesi sishili shawakhasuubila okhuhonokokhamwo tawe
70|29|Nende balia abalindanga ebiekenyi biabu
70|30|Okhuyiniakhwo khubateshi (abakhasi ) baabu, nohomba balia babaruka bali mumikhono chiabu emisatsa, toto abo shibafunanibwa tawe
70|31|Ne balia abokhwenya kalali kano tawe, abo nibo baruma eshichelo
70|32|Nende balia balindanga obulayi obwisikwa nende indakano yabu
70|33|Nende balia bemanga shilunji khubuloli bwabu
70|34|Nende balia balindanga iswala yabu
70|35|Abo nibo balinjisibwa mwikulu
70|36|Balibarie abakhayi, abakhwitsilanga mubunji nibakhunga’nga’lilakhwo butswa
70|37|Emikanda nemikanda, na mukhono musatsa nende namukhono mukhasi
70|38|Koo buli yesiyesi aparanga mbu alinjila mwikulu liobwokholo
70|39|Shikalikario	tawe,	khwabalonga okhurulana nende khushiabamanyile
70|40|Nditsuba khu Nyasaye, Omulesi – webukwe nende mumbo- toto efwe khulinobunyali
70|41|Bwokhukalukhasia abalayi bashilakhwo abo nafu shikhwakhashilwa tawe
70|42|Khobaleshe, mubukalakala nende emibayo chiabu, okhula lwabalinyoolana nende inyanga yabalakwa
70|43|Inyanga yabakharule mubilindwa mulwangu shinga belushilanga okhuula khushimanyisio
70|44|Obweni bwabu bulihenga hasi, tsisoni tsilibafumbeela, eyo niyo inyanga yabalakungwa
71|1|Toto efwe khwaruma Nuh khubandu bebe mbu: “wikanyilisilie abandubo, eshinyasio eshilulu nishishili okhuboolela.”
71|2|Naboola mbu: “ Enywe Abandu baanje! esie endi Omwikanyilisi wenyu wahabulafu.”
71|3|Mulaame Nyasaye, ne Mumurie, ne muloonde amalako keke
71|4|Alabaleshela tsimbi tsienyu, ne alabameta tsinyanga okhula indukho yenyu. Toto indukho ya Nyasaye niyuula yibetsanga yulile. Abaane nimwakhamanyilekhwo
71|5|Naboola mbu : “ Nyasaye wanje, esie anaanjile Abandu banje eshilo nende eshitere
71|6|Habula omulaango kwanje shikwabamatela shiosi shiosi tawe halali okhwilukha
71|7|Ne toto buli olwebalanjile mbu khonyoole okhubaleshela, baara tsinzala tsiabu mumarwi kabu , nibefunikha tsingubo tsiabu nibekhulumamia nibooma emirwe obutinyu muno
71|8|Mana khandi toto nebalanga mubwang’aang’u
71|9|Mana khandi nebakhuumila obutinyu, mana khandi nebalaanga mubwifisi
71|10|Nebaboolela mbu: “ sabe eshileshelo Nyasaye wenyu, toto ye ni Omunji wokhuleshela.”
71|11|Alabarerera ifula ikwe nilondokhana
71|12|Ne alabahelesia Omwandu nende Abana, ne alabahelesia emikunda nende emialo
71|13|Muli murie amulahetsanga Nyasaye eshiriibwa
71|14|Ne toto yabaloonga likhabi khwikhabi
71|15|Shimulolanga shingala Nyasaye yalonga amakulu saba nikalondokhaane
71|16|Nakhola omwesi okhubamwo obulafu ne nakhola eliuba okhuba itaa
71|17|Ne Nyasaye yabamesia khwiloba shinga emimela
71|18|Khandi alibakalusiamwo, nekhandi alibarusiamwo mwesi burusia
71|19|Ne Nyasaye wabakholela eshialo okhuba shinga omukeka
71|20|Khomunyoole okhucheendamwo khutsinjila tsimbambalifu
71|21|Nuhu naboola mbu: “ Nyasaye wanje Omulesi, toto bo baakhayile, nibaloonda khu ulia owulabametelwakhwo shiosi shiosi khumwandu kukwe nende omwana wuwe halali okhusikha
71|22|Ne nibakhola ebifwanga ebikhongo
71|23|Ne nibaboola mbu: “olalekhakhwo Abanyasaye benyu tawe, nohomba olalekhakhwo	Wada	nohomba Suwa,nohomba Yaghutsa nohomba Nasra
71|24|Netoto bo bamala okhukosia abaanji, ne olabameta balia abonooni halali obukori
71|25|Okhurulana nende tsimbi tsiabu berwa namatsi, mana nibenjisibwa mumulilo, neshibanyoola ubahabina owulali Nyasaye tawe
71|26|Ne Nuhu naboola mbu: “ Nyasaye wanje Omulesi, olalekhakhwo khushialo abamenyakhwo yesiyesi mubakhayi tawe
71|27|Toto Ewe nobalekhakhwo , balakosia Abasumba bobo, neshibalebula halali abonooni abakhayi
71|28|Nyasaye wanje Omulesi! undeshele esie nende Abebusi banje, nende ulia wenjila munzu yanje Omusuubili, nende abo boosi abasubila abasatsa nende abakhasi. ne olameta abonooni shiosi shiosi tawe halali obukori
72|1|Boola mbu: ‘‘enyoolele obufimbuli mbu toto omukanda mulala kwa Majini kwarechelesia nikuboola mbu: “efwe toto bwene khuwulile Ikurani yokhuchenyia
72|2|Ilunjisinjia khubulunjifu, mana khuyisuubile, neshikhulisaasia Nyasaye wefu Omulesi nende shiosishiosi tawe
72|3|Ne toto bwene Nyasaye wefu niwoluyali olukhongo abula Omukhasi nohomba Omwana
72|4|Ne khubwatoto abasilu mwifwe baboolanga khu Nyasaye obubeyi
72|5|Ne efwe toto khwaparanga mbu Abandu nende Amajini shibanyala okhuboola obubeyi khu Nyasaye tawe
72|6|Netoto bwene Abasatsa okhurula Mubandu, bakhabanga okhwilinda khubasatsa beshijini, mana nibabameta tsimbi
72|7|Netoto abo baparanga shingala muparanga mbu, Nyasaye shaliruma yesi yesi tawe
72|8|Ne toto khwatila khulikulu nikhunyoola lietsulaabalindiabalulunendetsing’ining’ini tsiomulilo
72|9|Ne toto bwene khwekhalangamwo nikhurechelesia ne uletsa okhurechelesia bulaano alabukanana nende tsing’ining’ini tsiomulilo omululu
72|10|Ne efwe shikhumanyile tawe nibenyelwa amabii abali khushialo nohomba Nyasaye wabu nabenyela obulunjifu
72|11|Ne toto bwene mwifwe khulimwo nende abakholi bamalayi, ne abaandi balimwo balali bario tawe, khuli emikanda chikabukhane
72|12|Ne efwe khwamanya mbu shikhunyala okhushila Nyasaye khushialo tawe, neshikhunyala okhumushila tsimbilo tawe
72|13|Ne efwe olwakhawulila obulunjifu khwabufuchilila. ne usuubila mu Nyasaye wuwe Omulesi , sharitsanga okhwibilwa nohomba okhuboolelwa kalali katoto tawe
72|14|Ne toto mwifwe balimwo Abasalamu, nende abalekha katoto, ne balia basilima, abo nibo baloonda obulunjifu
72|15|Ne balia balekha obwatoto baliba tsikhwi etsio mulilo kwa jahanam
72|16|Ne balunjikhanga khunjila yatoto, khwakhabanywesie amaatsi amaanji
72|17|Khulwo okhubatema khuko, ne ulechelesia amachelo ka Nyasayewe alanyoola eshinyasio eshilulu.’’
72|18|Ne toto emisikiti ni chia Nyasaye , kho mulalaama halala nende Nyasaye shiosishiosi tawe
72|19|Ne toto olwa Omusumba wa Nyasaye yasinjila namulaama, ako (amajini) kalihambi okhumufwinya
72|20|Boola mbu: “ toto esie enamanga Nyasaye wanje omulesi ne shemutsokaasinjiakhwo nende yesi yesi tawe
72|21|Boola mbu: “esie embula obunyali bwokhubawumisia	nohomba okhubalunjisia
72|22|Boola mbu: “toto abulaho yesiyesi unyala okhuuninda okhurulana nende eshinyasio shia Nyasaye, ne shindilinyoola andakhelushila tawe halali khuye
72|23|Halali ndusie oburume okhurula khu Nyasaye nende indakano Ye, ne ukhaya Nyasaye nende Omurumwa wuwe, kho toto balinyoola Omulilo kwa jahanam, balimenyamwo tsinyanga tsiosi
72|24|Okhula olwa balilola kabalakungwa balimanya mbu niwina omuteshele mubukhoonyi nende omuleemu
72|25|Boolambu:‘ esieengorwakamulakungwa kano nikali ahambi nohomba Nyasaye alakasitia ehale.”
72|26|Omumanyi wakefisile, ne shafunulilanga yesiyesi akefisa tawe
72|27|Halali ulia wayachamila Mubarumwa, ne toto oyo amwelesinjia abalindi imbeli nende inyuma
72|28|Kho anyoole okhumanya toto bosia oburume bwa Nyasaye wabu, naye yamanya obulayi akabali ninako, ne yamanya obubasio bwabuli eshindu
73|1|Ewe Owifimbile
73|2|Bukha mushilo shiosi, halali hatiti butswa
73|3|eshitonye shiashio nohomba oleemiekhwo hatiti
73|4|Nohomba ometekhwo, ne osoome Ikurani mushiroonyo
73|5|Toto efwe khwitsa okwishilia likhuwa lisiro
73|6|Toto okhubukha eshilo, omwoyo kukwalalanga muno, ne amakhuwa kashio kabetsanga amalunjifu muno
73|7|Ne toto bwene ewe obetsanga nende okhubotokhana okhunji mushitere
73|8|Kho lirumbule elira lia Nyasaye wuwo Omulesi, wirusilie khuye elala
73|9|Nyasaye Omulesi we bukwe nende mumbo, abulaho Nyasaye wundi owulali ye, khomukhole Omwisikwa wuwo
73|10|Ne wifwile khukababoolanga, ne abawuyekhwo mubulayi
73|11|Ndeshela Abaingani abali mubwokholo, ne obahelesie obwiyangu butiti
73|12|Toto bwene efwe khuli nende tsirimba tsisiro nende omulilo omululu
73|13|Nende eshilibwa shirekamanga mumworokoro nende eshinyasio eshilulu
73|14|Inyanga lwe eshialo shilirenga nende tsingulu tsiosi ne tsingulu tsilibulungukha shinga olufu
73|15|Toto efwe khwabarumila Omurumwa abe Omuloli wenyu, shingla khwarumila Firauni Omurumwa
73|16|Halali Firauni yaloba Omurumwa oyo, mana nikhumutila okhutila kweshinyasio
73|17|Nemuliba murie shingala mukhayanga, inyanga yabana balimela tsimbutsi
73|18|Owo likulu liliatikha! Ne awo kayalachisilia kaliikholekha
73|19|Toto bwene kano ni ametsulisio. owenya atile injila ya Nyasaye wuwe Omulesi
73|20|Toto Nyasaye wuwo Omulesi, yamanya mbu ewe wemanga nolaama ahambi eshilo shiosi, nohomba eshitonye shiashio nohomba mukhuwa khwashio, nende omukanda kulia kuli halala ninawe, ne Nyasaye niye ureranga eshilo neshitere, yamanya mbu shimunyala okhumanya okhubala tawe, mana nabalolela tsimbabaasi, kho some shiamunyalilwa mukurani,yamanyambumwinywebalimwo abalwale, ne abandi bekhupatsakananga khushialo, nibakhaaba tsimbabaasi tsia Nyasaye, Nabo abandi balwanilanga injila ya Nyasaye, khosoome wamunyalilwa mushio, Mana mlaame iswala obulachweya ne muhinie eshihanwa, ne mwiwosie Nyasaye likofi lilayi, ne shiamuranjilisilia emioyo chienyu khukhukhola amalayi mulishinyoola ewa Nyasaye, Ye ni Omulayi womurungo omukhongo muno, Ne musabe Nyasaye eshileshelo toto Nyasaye ni Omunji wakhuleshela Owetsimbabaasi muno
74|1|Ewe Owifumbesiye mutsingubo
74|2|Bukha wikanyilisie
74|3|Ne witsoomie Nyasaye wuwo Omelesi
74|4|Ne tsingubo tsitsio tsilabie
74|5|Ne keshifwolo akawuuye
74|6|Ne olarusia nosuubile okhwenya eshinji tawe
74|7|Ne khulwa Nyasaye wuwo Omulesi, wisumilisie
74|8|Mana olwa olwikwa lulikhupwa
74|9|Kho inyanga eyo iliba inyanga indinyu muno
74|10|Khubakhayi shiliba inyangu tawe
74|11|Ndekha, nende wandaloonga sienyene
74|12|Mana nemuhelesia emiandu eminji
74|13|Nende Abaana balolekha
74|14|Ne nemukasilia amakhuwa obulayi muno
74|15|Mana khandi yekombanga mbu emumeete
74|16|Shikali kario tawe, toto ye yakholelanga eshileka amakhuwa kefu. (Ikurani)
74|17|Nditsia	ukhumuha	eshinyasio shilanyalikhana
74|18|Toto ye yapara mana nabalilila
74|19|Mana nasishibwa okhurulana shingala yabalilila
74|20|Khandi Mana nasishibwa okhurulana shingala yabalilila
74|21|Mana naheenga
74|22|Mana nakhunia obweni nasinyikha
74|23|Mana niyechesia Obwatoto omukongo , niyelola
74|24|Naboola mbu: “bino shineshindu tawe halali obulosi bwoburulanda.”
74|25|Kano shinishiosishiosi tawe halali namakhuwa kabandu
74|26|Ndakhamwinjisie mumulilo omululu kwa “Saqar”
74|27|Ne nishina shikhumanyia – omulilo kwa Saqar. ( oko)
74|28|Shikutonyinjia	inyama nohomba shikulekhanga tawe
74|29|Kumamulanga liselo lwomubili
74|30|Kulikhwo nende (Abamalaika)ekhumi nende tisa
74|31|Ne shikhwakhola abalindi bomulilo halali ni Abamalaika, ne shikhwakhola isaabu yabu eyo halali ukhubeyiabeyia Abakhayi, kho babe nobulaamba balia bahebwe eshitabu, ne Abasuubila bamete obusuubili, ne balaba nokhukanakana balia bahebwa eshitabu nende abasuubila khobaboole balia bali nobulwale mumioyo chiabu nende abakhayi mbu: “Nyasaye yenyanga shina, okhurulana khukano?” Endio nilwa Nyasaye akosinjia Owayenyele, nalunjisia Owanyele, na awumao umanyile omukanda kwe liyie kwa Nyasaye wuwo Omulelesi halali ye Omwene, ne kono shinishiosi shiosi tawe halali ni amechelo khu Bandu
74|32|Tawe Nditsuba khumwesi
74|33|Nende khushilo nishiwa
74|34|Nende khumabwibwi olwabushietsanga
74|35|Toto omulilo oko nimulala khumakhuwa amakhongo muno
74|36|Ne amekanyilisio khubandu
74|37|Kho ulia wenya mwinywe aranjilile nohomba amalilishe
74|38|Buli	Omundu	alinyoola	amabii kayakhola
74|39|halali Abandu bomukhono omusatsa
74|40|Baliba	mwikulu	(mumikunda) nibarebananga
74|41|Amakhuwa ka Abandu betsimbii
74|42|Ni shina shiachila nimwinjila mumulilo
74|43|Baliboola mbu: “ efwe shikhwalamanga tawe
74|44|Ne shikhwalisinjia abamanani tawe
74|45|Nekhwali nikhweibila halala nende balia beyibila mutsimbi
74|46|Ne khwali na mainji khuyinyanga yomurungo
74|47|Okhula shinga lifwa liakhuulila
74|48|Kho okhusabilwa khwomusabi shikhulibakhoonya shiosi shiosi tawe
74|49|Mana	balibarieena	abalawulila amekanyilisio kano
74|50|Opara mbu tsisishili tsisundusibwe
74|51|Tsilukhanga Italanyi
74|52|Mbu buli Omundu mubo yenya ehebwe eshitabu shishie okhurula mwikulu
74|53|Shikali kario tawe, halali shibaritsanga Mwikulu tawe
74|54|Shikali kario tawe , toto kano ni ametsulisio
74|55|Khu ulia wenya yetsulile
74|56|Ne shibakhetsulila tawe okhuula Nyasaye achame, Eshiribwa neshishie. Nobulesheli nobuubwe
75|1|Nditsuba khuinyanga yeyinduukho
75|2|Ne nditsuba khu Mwoyo kwo khwifunaania
75|3|Omundu aparanga mbu shikhulibusia halala ebikumba bibie tawe
75|4|Khulwa shina! efwe khunyala okhura habwene tsinyali tsie tsinzala tsisie
75|5|Habula Omundu yenyangasa okhutsilila okhukhola amabii, khutsinyanga tsili imbeli waye
75|6|Arebanga mbu: “iliba lina inyanga yeyindukho?”
75|7|Mana olwe Imoni iling’ang’aala
75|8|Ne olwa Omwesi kulitilana
75|9|Ne olwe Eliuba nende Omwesi bilihambasibwa
75|10|Inyanga eyo Omundu aliboola mbu: “amelushilo kali yena
75|11|Tawe, okhwilushila abulaho
75|12|Inyanga eyo abulaho awundi wokhutsia halali wa Nyasaye wuwo Omulesi yenyene
75|13|Inyanga eyo	Omundu aliboolelwa, kayaranjilila nende kayamalilikha
75|14|Halali buli Omundu amanyile omwoyo kukwe muno
75|15|Kata nalarusia ebichila ebiinja
75|16|Olayungubasia	ulimi	lulwo, khulwokhusooma lwangu lwangu tawe
75|17|Toto kalikhifwe okhubuusilia halala nende okhukhwibaalila
75|18|Nikhuyisooma, olondelele okhusooma khukhwe
75|19|Mana kali khwifwe okhukhwinoosilia
75|20|Shikali kario tawe, halali enywe mwayanza obulamu bwokhushialo
75|21|Ne mulekhanga obulamu bwomwikulu
75|22|Obweni inyanga eyo bulimesamesa
75|23|Buliheenga Nyasaye wabwo Omulesi
75|24|Ne obweni inyanga eyo bulisinyikha
75|25|Bulimanya	mbu	buulilwe	nende shifunakanga olukongofuma
75|26|Shikali kario tawe! Lwo omwoyo kuliula khushikumba shielikosi
75|27|Mana kareebwe mbu:	“ niwina umusilikha?”
75|28|Ne omwene namanya mbu toto bwene okho nikho okhufwa
75|29|Ne olwa emiluku chilirebwa halala okundi khukundi
75|30|Inyanga eyo niyokhuyililwakhwo awa Nyaseye wuwo Omulesi
75|31|Mana	shiyafuchilila,	nohomba shiyalaama tawe
75|32|Halali yakhaya nakalukhana
75|33|Mana natsia khubandu baye niyesunga
75|34|Oh abaane koo ewe, oh abaane ko ewe
75|35|Mana khandi oh abaane koo ewe! Oh abaane koo ewe
75|36|Mbu Omundu aparanga mbu alilekhwa butswa eshikhaya
75|37|Shiyali indonyande yamatsi kolwibulo
75|38|Mana naba amalika, mana Nyasaye namuloonga namukaasia obulayi
75|39|Mana namukhola tsimbia tsibili, abasatsa na bakhasi
75|40|Kho	koo, oyo shali Omunyali wokhulamusia mubafu tawe
76|1|Toto biabura ebise ebiinji khumundu, olwayalaali eshindu shilarumbulwa tawe
76|2|Toto efwe khwaloonga Omundu okhurulana nende imwo yobulamu, yesasania, (yomusatsa nende omukhasi) khulwokhumutema, kho nikhumukhola wo khuwulila, nende wokhulola
76|3|Toto efwe khwamwawulila injila, niyenya achame nohomba alobe
76|4|Toto efwe khwarecheshela Abakhayi eminyororo nende tsirimba nende omulilo omululu
76|5|Toto Abandu abalayi balinywa eshinywebwa shiasasibwa mwo ‘kafura’
76|6|Ne Isebele ya Abandu ba Nyasaye balinywamwo, bali ikhola ikhulukusie mubunji
76|7|Bakholanga kabalaka, ne baritsanga inyanga yobusiro bwayio buliswana
76|8|Ne balisinjia eshilibwa, khulwo khuyanza khukhwe Abamanani, nende Abafwilwa nende Ababoye
76|9|Toto efwe khubalisinjia khulwokhwenya tsimbabasi tsia Nyasaye shikhubenyakhwo omurungo nohomba orio muno tawe
76|10|Toto efwe khuritsaanga okhurulana khu Nyasaye wefu Omulesi, inyanga yobutinyu nende Omusando
76|11|Kho mana Nyasaye alibalinda , okhurulana khubusiro bwe inyanga eyo, ne alibabukanilia nomwikhoyo nende obusangafu
76|12|Nealibarungaemikundachomwikulu nende tsingubo tsieshironyo, khulwa okhwifwila khwabu
76|13|Omo baliyekha khubisaala bioluyali, shibalilolamwo omubasu omululu nohomba omunyiri omululu tawe
76|14|Ne ebinikha biliba ahambi ninabo, ne – ebiamo- bilieletsanga okhuula hasi
76|15|Ne balitendelwa khubindu bie ifedha nende vikombe bie tsigilasi
76|16|Bieifedha inzwenufu shinga shiwoo, biachelwa khushichelo
76|17|Ne omo balinywesibwamwo eshinywebwa	shasasibwamwo itangawizi
76|18|Eyo ni Isebele iliyo ilangwa mbu Salsabil
76|19|Ne balibotokhana okhubatenda abasiani bashili ababukha, nobalola bange’nange’na	shinga	tsisole tsiomunyanza tsisaalasibwe
76|20|Ne noli kalola, oliba oluutsi obwokholo nende obwaami obukhongo
76|21|Hekulu wabu khuli netsingubo tsia Hariri (tsingwalafu) tsiobukondo bwa masafu, nebalifwala emikasa chieyifedha, Ne Nyasaye wabu alibanywesia eshinywebwa eshilayi
76|22|(alibaboolela mbu) : Toto kuno niko omurungo kwenyu ne okhukhalabana khwenyu khufuchililwe
76|23|Toto efwe khwakhwishilia Ikurani indutu, indutu
76|24|Kho linda okhula shingala Nyasaye wuwo Omulesi alabusia, ne alaulila yesiyesi mubo owetsimbi nohomba omukhayi tawe
76|25|Ne itsulila elira lia Nyasaye wuwo Omulesi nibushia nende nibwila
76|26|Ne mushilo omwinamile ye, ne umwitsomie uluwono olurambi
76|27|Toto Abandu bano bachama obulamu bwokhushialo, nebalekhanga inyuma wabu inyanga isiro
76|28|Efwe khabaloonga, ne nikhubaramwo amani, nenikhwenya khunyala okhukalukhasia abandi bali shingabo
76|29|Toto bwene kano ni ametsulisio, ne owenya atile injila itsia awa Nyasaye wuwe
76|30|Neshimwakhenya tawe okhula Nyasaye achame, toto bwene Nyasaye niye omumanyi muno, owamachesi po
76|31|Yenjisinjia owayenya mutsimbabasi tsitsie, ne abamayanu yabarecheshela eshinyasio eshilulu
77|1|Nditsuba khutsirumungwa kaala
77|2|Nende tsiwutsanga bwangu
77|3|Nende tsimitsanga amakhuwa koosi
77|4|Nende tsiokhwawukhasia nitsikabukhasia
77|5|Nende khutsiyilanga amachelo
77|6|Tsibe	khubo	eshichila	nohomba amekanyilisio
77|7|Toto bwene kamulakungwa kaliba
77|8|Olwe tsing’ining’ini tsilirusibwayo
77|9|Ne olwe likulu liliatisibwa
77|10|Ne olwe tsingulu tsilipurusibwa
77|11|Ne olwa Abarumwa balihebwa ebise biabu
77|12|Ni inyanga shina yakasilibwa amakhuwa ako
77|13|Inyanga yokhwaukhania
77|14|Ne	shina	shikhumanyia	inyanga yokhwaukhania nishina
77|15|Eshinyasio eshikhongo inyanga eyo shiliba khubakhayi
77|16|Shikhwa sishia abaranjila
77|17|Mana nikhubalondiakhwo abandi
77|18|Endio nilwakhukholanga Abandu ababii
77|19|Eshinyasio eshikhongo inyanga eyo shiliba khubakhayi
77|20|Shikhwabaloonga okhurulana nende amatsi kalekungwa
77|21|Mana nikhukara habundu ayenzefu alayi
77|22|Okhula ibise bikwanile
77|23|Mana nikhuraho ebise ne nifwe abamanya ebise bikwanile
77|24|Eshinyasio eshikhongo inyanga eyo shiliba khubakhayi
77|25|Shikhwakhola	liloba	libe liokhukhung’asia
77|26|Abalamu nende Abafu
77|27|Ne nikhuramwo tsingulu tsindambi tsiokhusiila, ne nukhubanywesia amatsi amalayi
77|28|Eshinyasio eshikhongo inyanga eyo shiliba khubakhayi
77|29|Tsie khu shinyasio shiamwakhayanga
77|30|Tsie mushinikha shiamarafi kataru
77|31|Sishikalila omulilo nohomba sishikhoonya shosishosi tawe khubwalaba bwomulilo
77|32|Omulilo oko kusukunanga tsinzesele shinga tsinzu
77|33|Shinga tsingamia tsianamabuyu
77|34|Eshinyasio eshikhongo	inyanga eyo shiliba khubakhayi
77|35|Ino ni inyanga yabalaliboola shiosi shiosi tawe
77|36|Nohomba shibalifuchililwa okhurusia eshichila tawe
77|37|Eshinyasio eshikhongo inyanga eyo shiliba khubakhayi
77|38|Ino niyo inyanga yobwawukhani, khubakhung’asiye nende abeyimbeli
77|39|Ne nimuli nenda liamwakhakhola mukhole
77|40|Eshinyasio eshikhongo inyanga eyo shiliba khu bakhayi
77|41|Toto abaria Nyasaye baliba mubinikha nende tsisebele
77|42|Nende ebiamo biabachama
77|43|lie ne munywe mumwikhoyo khukalia kamwakholanga
77|44|Toto endio nilwakhurunganga abakholi bamalayi
77|45|Eshinyasio eshikhongo inyanga eyo shiliba khubakhayi
77|46|Lie, ne mwikhoye hatiti, toto enywe muli abamayanu
77|47|Eshinyasio eshikhongo inyanga eyo shiliba khubakhayi
77|48|Ne nobaboolela mbu benamile Nyasaye, shibamwinamila tawe
77|49|Eshinyasio eshikhonga inyanga eyo shiliba khubakhayi
77|50|Mana nimakhuwa shina imbeli wa kano kabasuubilanga
78|1|Okhururalana khushina shiabarebananga
78|2|Okhurulana nende amacheni amakhongo
78|3|Kalia akabawukhanangamwo
78|4|Tawe lekha butswa, ahambi hano baletsa okhumanya
78|5|Mana Khandi tawe lekha butswa, ahambi hano baletsa okhumanya
78|6|Shikhwakhola liloba okhuba shinga obulili
78|7|Ne tsingulu okhuba tsisiilo
78|8|Ne ni khubaloonga tsimbia tsibili (eshisatsa neshikhasi)
78|9|Ne nikhukhola okhukona khwenyu okhuba okhuwuluukha
78|10|Ne nikhukhola eshilo okhuba eshifwalo
78|11|Ne	nikhukhola	eshitere	okhuba shiokhukhalabanila obulamu
78|12|Ne nikhumbakha hekulu wenyu amakulu saba aka amani
78|13|Ne nikhukasia itaa yobulafu nende obubafu
78|14|Ne nikhwishia amatsi karulanga bwangu okhurula mumaleesi
78|15|kachila khurusie khuko imele nende emimela
78|16|Nende emikunda chiemisala chiatilana
78|17|Toto inyanga yobwaukhasi yarebwaho khubise
78|18|Inyanga yolwika lulikhupwa, nanyu muliitsa mumikanda
78|19|Ne likulu liliikulwa liaba shinga emiliango
78|20|Ne tsingulu tsilisiulwa tsiaba shinga amaweruweru
78|21|Toto Jahanamu iliindanga
78|22|Niyo eshimenyo shia Abakhayi
78|23|Balimenyamwo tsinyanga netsinyanga
78|24|Shibalipilamwo shiosi shiosi eshinyifu nohomba eshinywebwa tawe
78|25|Halali amatsi kayile nende amafila
78|26|Nomurungo kubayela
78|27|Toto bo Shibasubilanga mbu khuliba nende inyanga yemikabo tawe
78|28|Ne nibayingana muno khubimanyisio biefu
78|29|Nebuli	eshindu	khwatililila mubuhandiche
78|30|Kho mupile! Shikhubameta shiosi shiosi tawe halali eshinyasio
78|31|toto abaria Nyasaye nibo balihonokokha
78|32|(balinyoola) emekunda nende tsizabibu
78|33|Nende abakhana bayelana ninabo
78|34|Nende tsigilasi tsitsule (ebinywebwa ebilayi)
78|35|Shibaliwulilamwo obusilu nohomba amayinji tawe
78|36|Omurungo ukhurula Khu Nyasaye wuwo Omulesi Omurungo kuyela
78|37|Nyasaye Omulesi welikulu nende eshialo nende biosi bilimwo Omunji wetsimbabaasi shibalilomaloma imbeli wuwe tawe
78|38|Inyanga ya Roho (Jibreel) alisinjila nende Abamalaika khulunyaali. Shalilomaloma yesiyesi tawe okhuyiniakhwo ulia ulifuchililwa nende Nyasaye wetsimbabaasi, ne aliboola obulaamba bwonyene
78|39|Eyo niyo inyanga yatoto. Ne owenya atile injila akalushile Nyasaye wuwe Omulesi
78|40|Toto efwe khubekanyisilia eshinyasio shili ahambi okhuula. Inyanga ya Omundu alilola kayakhola omwene. Ne Omukhayi aliboola mbu: “manyanga ndakhabeele liloba!”
79|1|Nditsuba Khubamalaika bakhunyulanga (emioyo cha bakhayi) nende amaani
79|2|Nende balia barusinjia (emioyo chiabasuubili) kaala
79|3|Nende balia bakulukhanga mwikulu bukulukha
79|4|Nende balia bashilananga tsimbilo (nende emioyo chiabasuubili okhuyila mwikulu)
79|5|Nende balia bakaasinjia amakhuwa. (emioyo emibii nichinyoola eshinyasio, ne emilayi nichisangaasibwa)
79|6|Inyanga yolwika lulikhupwa lweyimbeli (lulirenjia buli eshindu)
79|7|Ne ulwika lundi lulilondakhwo
79|8|Inyanga eyo emioyo chilirengarenga khuburi
79|9|Tsimoni tsiachio tsilikhookha. (tsilihenga hasi)
79|10|(Abakhayi) baboolanga mbu: “khulikalusibwa toto shinga khwali?” (Khulilamusibwa)
79|11|Olwakhuliba ebikumba bibulungukha
79|12|Baboola mbu: “okhukalusibwa okho nikhweshikhaya (khwifwe! )”
79|13|Kho toto okhulamusibwa okho ni oluyoka lulala lwonyene
79|14|hawo na hawo buli eshiloonje shiliba mushikuri eshiya
79|15|Koo! lwakhuulilakhwo Olukano lwa Musa
79|16|Olwa Nyasaye wuwe yamulanga mulitwoma lio luyali lia T’uwaa
79|17|Tsia ewa Firauni, toto ye yaburirira
79|18|Umuboolele mbu: “Koo ochama okhuba Omutswenufu?”
79|19|Ekhwimilile khu Nyasaye wo onyoole okhumuria
79|20|Mana namwenchesia ebimanyisio ebikhongo
79|21|Ne naloba nakhaila elala
79|22|Khandi nakalukha inyuma, nakhola eshinani. (Okhukania Abandu balafuchilila Musa tawe)
79|23|Nakhung’asia Abandu nalaanga
79|24|Naboola mbu: “nesie Nyasaye wenyu Omukhongo.”
79|25|Kho Omulonji namutila namuhelesia eshinyasio khukayaboola kokhumalilikha (nesie Nyasaye wenyue omukhongo) nende kayaranjilila (Abulaho Nyasaye wundi owulali esie)
79|26|toto esho neshimanyisio khubalia baria Nyasaye
79|27|Koo! Nobutinyu okhuloonga enywe nohomba likulu? Ye niye waliumbakha
79|28|yalichingula, nalikasia obulayi
79|29|Ne nara eshilima mushilo shiayio, ne nayiniamwo eshitere
79|30|Akhurula awo nakwalasia liloba
79|31|Narusiamwo amatsikayio nende emimela
79|32|Ne nabuusia tsingulu
79|33|Khubukhala bwenyu nende ibiayo bienyu
79|34|Olwamatinyu amakhongo kaliula
79|35|Inyanga yomundu aliitsulila kayakhola
79|36|ne jahanamu ilisitibwa khu ulola
79|37|ne ulia waburirira mubufuru
79|38|mana nachama muno ubulamu bweshialo
79|39|toto jahanamu neshimenyo shishie
79|40|Ne ulia waria okhwema imbeli Wa Nyasaye wuwe , nakaania omwoyo kukwe obwikombi
79|41|Toto oyo Mwikulu nishiliba eshimenyo shishie
79|42|Bakhurebanga ebise bieyindukho biliba lina
79|43|Oli nashina ewe wakhanyala okhuyirumbula
79|44|Obumalilishi bweyinyanga eyo buli khu Nyasaye wuwo Omulesi
79|45|Toto ewe oli butswa Omwikanyilisi khu ulia owaria inyanga eyo
79|46|Olwa baliyilola inyanga eyo, balikaala mbu shibamenya khwo (khushialo) tawe halali ingolobe ndala nohomba eshitere shiayo
80|1|Yakhulusia obweni namukhupila likosi
80|2|Khulwokhwitsilwa nende Omuwofu
80|3|Ne nishina shikhumanyia ye awundi anyala ukhwitwenula
80|4|Nohomba aletsulisibwa mana ametsulisio kamukhoonye
80|5|Ne	ulia wilola mbu kamubulilamwo oluchendo
80|6|Nawe niye oworeerekhwo eshinani
80|7|Shikali	khwiwe	tawe	nakhaya okhutswenukha
80|8|Ne ulia ukhwitsila neshinani
80|9|Naye naririre
80|10|Niye niwokhupila likosi
80|11|shikali	kario	tawe!	khuno nokhwitsulisania
80|12|Ulia uchama yetsulile
80|13|Kali mutsimbapulo tsiahebwa oluyali
80|14|Tsiarebwa hekulu tsinzwenufu
80|15|Tsili mumikhono chia Abamalaika Abahandichi
80|16|Boluyali abalayi
80|17|Omundu	yasikha!	Nishina shimukholanga aba omukhayi
80|18|Yalongwa okhurula khushina
80|19|okhurulana nende indonyande ya amaatsi kolwibulo, yamuloonga mana namubalilila
80|20|Mana namwanguyilisilia injila
80|21|Mana namufwisia namura mushilindwa
80|22|Mana nalichama alimulamusia
80|23|Tawe! Ashili akhumala kayamulomesia
80|24|Kho Omundu ahenjekhwo eshilibwa shishie
80|25|Toto efwe khwayomboola amatsi buyomboola
80|26|Ne nikhukalukhasia liloba bukalukhasia
80|27|Ne nikhumesiamwo imele
80|28|Nende tsizabibu nende eliani liamasafu
80|29|Nende emizaituna nende mitende
80|30|Nende	emikunda	chiemisala chiasitanakhwo obulayi
80|31|Nende	ebiamo,	nende	olwayilo lwemiruko
80|32|Khulwo obukhala bwenyu nende ebiruche bienyu
80|33|Mana shingala omwayukho kuliitsa
80|34|Inyanga yo Omundu alimwilukha Omusiani wabu
80|35|Nende Nyinamwana nende Samwana
80|36|Nende	Omukhaye	wuwe	nende Abanabe
80|37|Buli shiamulala aliba nende akeke kamuyela
80|38|Inyanga	eyo	obweni	bundi buling’enang’ena
80|39|Bulitsekha nibusangalile
80|40|Ne obweni bundi inyanga eyo buliba nende olufu
80|41|Ishilima tititi shilibufunikha
80|42|Abo nibo Abakhayi abakholi betsimbi
81|1|Olwe Eliuba lilifumbwafubwa
81|2|Ne Olwe tsing’ining’ini tsilikwa
81|3|Ne olwe tsingulu tsilirusibwaho
81|4|Ne olwe tsingamia tsili inda tsililekhwa
81|5|Ne	olwe	tsisolo	tsiomwiswa tsilikhung’asibwa
81|6|Ne olwe Tsinyanza tsiliakha omulilo
81|7|Ne olwe emioyo chilibukananibwa
81|8|Ne omukhana wayabilwa omulamu Olwa alireebwa
81|9|Khumbii shina yayererwa
81|10|Ne olwe ebitabu bilisaalasibwa
81|11|Ne olwe likulu lilirusibwaho
81|12|Ne olwa Jahannamu ilisitibwa omulilo
81|13|Ne olwa mwikulu ilisitibwa ahambi
81|14|Buli Omundu alimanya shiayakhola
81|15|Nditsuba	khutsing’ining’ini lwatsikalukhanga inyuma
81|16|Tsitsitsanga, mana khandi tsifisa
81|17|Ne olweshilo shitsitsanga nishichelela
81|18|Ne eshialo nishitsia okhushia
81|19|toto Kano ni amakhuwa komurumwa woluyali
81|20|Owamaani, Oweshisaala shioluyali ewa Nyasaye
81|21|Uwulilungwa mana khandi Omurechelefu
81|22|Ne owashienywe uno Shali Omulalu tawe
81|23|Ne toto bwene yamulola (jibreel) netsimoni tsie mubulafu
81|24|Naye Shali Omwimani khumakhuwa kefisa tawe
81|25|Nohomba kano shikali amakhuwa ka Shetani washienwa tawe
81|26|Ne mutsitsanga yena
81|27|Ne Ikurani ino ni eshitsulisio butswa khubiloonje biosi
81|28|Khu yesiyesi mwinywe wenyanga okhulunjikha
81|29|Ne enywe shimulenya tawe halali okhuula yeenye Nyasaye Omulesi webiloonje biosi
82|1|Olwe likulu lilisambukha
82|2|Ne olwe tsing’ining’ini tsilibulungukha
82|3|Ne olwe tsinyanza tsiliarulwa
82|4|Ne olwebilindwa biliyabululwa
82|5|Buli Omundu alimanya shayakhola imbeli nende mukhumalilikha
82|6|Ewe Omundu! Ni shina shiakhukatia khu Nyasaye wuwo Omulesi Woluyali
82|7|Ulia	wakhuloonga,	obulayi nakhuleng’ania
82|8|Nakhukasia	mulikondo	liomwene yachama
82|9|Shikali kario tawe! halali enywe muyingananga mbu inyanga yomurungo shilibaho tawe
82|10|Ne obwatoto muli nende Abalindi
82|11|Abahandichi Aboluyali
82|12|Bamanya koosi kamukholanga
82|13|Toto	Abakholi	bamalayi	baliba mubwokholo
82|14|Ne toto Abakholi betsimbi baliba mumulilo
82|15|Balinjilamwo inyanga yomurungo
82|16|Ne shibalinyalilwa okhurulamwo tawe
82|17|Ne ni shina shilakhumanyia inyanga yomurungo eyo
82|18|Khandi ni shina shilakhumanyia inyanga yomurungo eyo
82|19|Inyanga yo Omundu alikhaywa okhokhoonya owundi shiosi shiosi, ne inyanga eyo obunyali bwoosi buliba bwa Nyasaye yenyene
83|1|Bali khushibi Abakalakala beshipimo
83|2|Balia abeene nibeepimila	khubandu benyanga betsusilibwe
83|3|Nabo nibapimila Abandu khushipimo nahomba khuratili bakatia
83|4|Koo!	Shibaparangakhwo	mbu bakhayabululwe mubafu
83|5|Olwe inyanga ikhongo
83|6|Inyanga yabandu baliema imbeli wa Omulesi webilonje biosi
83|7|Shikali kario tawe! (Shinga olwa mukholanga) toto bwene ebikhole bia aboononi bili mushitabu shilangwa mbu Sijjin
83|8|Ne nishina shikhumanyia sijjiin ino
83|9|Ni eshitabu shiahandikwamwo (ebikhole bia abonooni)
83|10|Eshinyasio eshikhongo inyanya eyo shiliba khubakhayi
83|11|Balia bakhayanga (okhusuubila) inyanga yeyindukho
83|12|Ne shakhayanga okhusuubila inyanga eyo okhuyiniakhwo ulia wabura eshichelo omukholi wetsimbi
83|13|Nasoomelwa ebimanyisio biefu naboola mbu: “etso ni tsingano etsia bakhale !”
83|14|Shikali kario tawe! habula emioyo chiabu chakhupa tsindebelende okhurulana khu kalia kabakholanga
83|15|Shikali kario tawe! Toto bwene abo inyaga eyo balikalilwa okhunyoola tsimbabaasi tsia Nyasaye wabu Omulesi
83|16|ne mana bakhenjile mumulilo
83|17|Mana baboolelwe mbu : “kano niko kamwakhayanga.”
83|18|Shikali kario tawe! (Shinga lwa mukholanga)! toto bwene ebikhole bia abamalayi bili mushitabu shilangwa mbu I’liyyin
83|19|Nishina shikhumanyia I’liyyin ino
83|20|Ni eshitabu shiahandikwamwo (ebikhole bia abonooni)
83|21|Bakhashilole biala abalobole
83|22|Toto bwene abakholi abamalayi baliba mubwokholo
83|23|Balikhala khubifumbi bioluyali ni bahenga
83|24|Olibamanyila khukhumesamesa khwo obweni bwabu ukhurulana khu obwokholo
83|25|balinywesibwa ibinywebwa abilayi biafunikhwa
83|26|Mukhumalikha khwabio (ebinywebwa ebo) biwunya obulayi shinga imisk. Ne khulwa okhunyoola kano bashilane balia abenya okhushilana
83|27|Ne shiasasibwamwo nende (amaatsi ka) Tasniim
83|28|(Tasniim eyo) ni Isebele yabalobole balinywamwo
83|29|Toto bwene Abakholi betsimbi batsekhanga abasuubili
83|30|Nibaburanga ewabali babakhondiolanga nibechesania
83|31|Ne ni bakalukha mubandu babu bakalukha nibasangaalile
83|32|Ne nibabalola baboola mbu: “toto bano nibo bakora.”
83|33|Nabo abo shibarumwa okhuba abalindi babu tawe
83|34|Olwa lelo Abasuubila nibo bastsekha Abakhayi
83|35|Nibekhaale khubifumbi nibahenga
83|36|Ne	kho!	Abakhayi	barunjilwe khukabakholanga
84|1|Olwelikulu liliarukha
84|2|Ne olwa liliwulila Nyasaye walio, shingala lialachilwa okhumuwulila
84|3|Olwe liloba lilikwalaasibwa
84|4|Mana liarusia biosi bilimwo liaba likhaya
84|5|Ne olwa liliwulila Nyasaye walio, shingala lialachilwa okhumuwulila
84|6|Ewe Omundu! Toto ewe oleeminjia eshinani shishio okhulolana nende Nyasaye wuwo Omulesi, mana Olimunyoola
84|7|Ne ulia owulihebwa eshitabu shishie no mukhono kukwe omulunji
84|8|Kho oyo okhubalwa khukhwe khuliba okhwangu
84|9|Ne alikalushila Abandu bebe nali nomwikhoyo
84|10|Ne ulia ulihelesibwa eshitabu shishie namukongo wuwe
84|11|Kho oyo alisaba okhulala
84|12|Ne ilinjila mumulilo
84|13|Toto ye yali mubandu be nali nomwikhoyo
84|14|Toto ye yaparanga mbu shalikalukha khandi tawe
84|15|Kali mbu, toto bwene Nyasaye wuwe Omulesi yamulolanga
84|16|Ne nditsuba khubwakhanyu bweliuba nilitsia okhukwa
84|17|Nende khushilo nende shia shibuusinjia
84|18|Nende khu Omwesi shingala kukhongoyanga
84|19|Toto bwene mwitsa okhunina eshisia khu khushisia
84|20|Bali barie abalasuubilanga
84|21|Ne nibasoomelwa Ikurani shibasujudanga tawe
84|22|Halali balia abakhaya bayingananga butswa
84|23|Ne Nyasaye amanyile kabenya okhukhola
84|24|Kho basuubisie eshinyasio eshilulu
84|25|Halali balia basuubila mana nibakhola amalayi, abo baliba nende umurungo kulawa tawe
85|1|Nditsuba khu likulu lie tsing’ining’ini
85|2|Nende khuinyanga yalakwa
85|3|Nende khumuloli nende shikholelwa obuloli
85|4|Basishibwa Abandu bethingoba
85|5|Omulilo kwe tsikhwi tsinyinji
85|6|Olwabali nibekhale awo(khumulilo)
85|7|Nabo nibo abaloli khu kalia kabakholelanga Abasuubili
85|8|Nabo shibalolakhwo khubo obubii bwosi bwosi tawe habula okhusuubila khwabu khu Nyasaye Owamani Owa oluyali
85|9|Uli nende obwami bwo mwikulu nende khushialo ne Nyasaye nomuloli wabuli eshindu
85|10|Toto balia bakhoba Abasuubili Abasatsa nende Abasuubili Abakhasi mana nibalekanila , balinyoola ishinyasio shiomulilo ne balinyoola eshinyasio eshiokhusambwa
85|11|Toto bwene balia basuubila mana nibakhola amalayi balinyoola emikunda chiburangamwo imialo, ne okho nikho okhubura okhukhongo
85|12|Toto bwene eshinyasio shia Nyasaye wuwo neshilulu
85|13|Toto ye aranjilisinjia	khandi niye ukalusinjia
85|14|naye niwobulesheli owobuyanzi muno
85|15|Oweshifumbi shioluyali
85|16|uwukholanga muno akayenya
85|17|Koo! Wawulilakhwo olukano lwabalwani be liyie
85|18|Aba Firauni nende Thsamudi
85|19|halali abakhayi bali mukhuyingasia butswa
85|20|Ne Nyasaye yababotokhana munyuma mwabu
85|21|Halali ino ni Ikurani yoluyali
85|22|Ili khulupao lwalindwa
86|1|Nditsuba khulikulu nende shokhwitsa eshilo
86|2|Ne nishina eshikhumanyia mbu nishina esho shitsanga eshilo
86|3|Ing’ining’ini yili nende obulafu obunji
86|4|Buli shiamundu ali nende umuhenganga
86|5|Ne Omundu ahenge yalongwa okhurulana nende shina
86|6|Yalongwa	okhurulana	khu	matsi karulanga nikamitsikha
86|7|Karulanga hakarikari mulukongofuma nende omukongo
86|8|Toto bwene Nyasaye ali nende obunyali bwokhumukalusia
86|9|Inyanga ya kalia kefisa kalirebwa habulafu
86|10|Abwene aho shaliba nende amani nohomba Omuhabini tawe
86|11|Nditsuba	khulikilu	lili	nende amakalushilo
86|12|Nende liloba liarukhanga
86|13|Toto	bwene	lino	nilikhuwa lwokhwawukhasia
86|14|Nalio shilili emibayo tawe
86|15|Toto bwene abo batutanga bututa
86|16|Na siesi ndamanya obututi bwabu po
86|17|Mana bahelesie ebise abakhayi- kaala kaala
87|1|Witsoomie elira lia Nyasaye wuwo Owoluyali
87|2|Owaloonga mana naleng’aasia
87|3|ulia wabalilila mana nalunjisia
87|4|ulia Owamesia olwayilo
87|5|Mana nalukhola oluumila olumali
87|6|Khulakhusomesia mana sholibilila tawe
87|7|halali Nyasaye nachama, toto ye amanyile kali habulafu nende kefisile
87|8|Ne khutsia okhuwanguyilisia kabe amangu
87|9|Mana itsulisia, nikali mbu okhwitsulisia khukhoonya
87|10|Yetsa okhwitsulila ulia uria
87|11|Ne yetsa okhwira ehale nayo omukori
87|12|Ulia ulinjila mumulilo omukhongo
87|13|Mana	shalifwamwo	nohomba shalihonokokhamwo tawe
87|14|Toto yamala okhubura ulia wetswenula
87|15|Mana niyetsulila elira lia Nyasaye wuwe Omulesi mana nalaama
87|16|Halali enywe mwayanza muno obulamu bwo khushialo
87|17|Ne obulamu bwo mwikulu nobulayi ne nibwakhatsotso. (obulaliwa tawe)
87|18|Toto kano kali mubitabo bie imbeli
87|19|Ebitabu bia Ibrahim nende Musa
88|1|Koo! Kakhwitsilakhwo amacheni kamasila kalifundesia Abandu
88|2|obweni inyanga eyo bulitutuya
88|3|Bukholele emilimo buchoonyele
88|4|bulinjila mumulilo kwakhanga
88|5|Bulinywesibwa	amatsi	keyisebele karabachilanga
88|6|shibalinyolamwo eshiakhulia tawe halali shiamawa
88|7|Si shikhomesia nohomba sishimala inzala tawe
88|8|Inyanga eyo obweni bundi buliba nibunula
88|9|Buliba obulekhule khukhukhalabana khwabwo
88|10|baliba mumukunda chioluyali
88|11|Shibaliwulilamwo akeshifwabi tawe
88|12|Mukariomoilimwo isebeleikhulukusinjia
88|13|Ebifumbi bilimwo bie hekulu
88|14|Nende tsigilasi tsiarebwa khulala
88|15|Nende emitoo olunyaali olunyaali
88|16|Nende emikeka chiaalwa
88|17|koo!	Shibahengangakhwo	Ingamia shingala yaloongwa
88|18|Nende shingala likulu lianinibwa
88|19|Nende tsingulu shingala tsiatisibwa hasi
88|20|Nende shingala liloba liakwalasibwa
88|21|Kho itsulisia! Katoto ewe oli Omwitsulisia
88|22|Ewe sholi wokhubanichilisia tawe
88|23|Halali ulia ukalukha inyuma nakhaya
88|24|kho Nyasaye alimuhelesia eshinyasio eshikhongo muno
88|25|Toto khwifwe namakalushilo kabu
88|26|mana isabu yabu ili khwifwe
89|1|Nditsuba khubise bwomumabwibwi
89|2|Nende khubilo ekhumi
89|3|Nende khu bibili bibili nende khushilala shilala
89|4|Nende Khulweshilo shingashiburanga
89|5|Kho! Mu kano khulolokhanamwo eshitsubo khu muchesi
89|6|Shiwalolakhwo shinga Nyasaye wuwo Omulesi yakhola Abandu ba A’di
89|7|Abandu ba	Iram, abali nendi tsinzu tsindambi
89|8|Aba Nyasaye alalongakhwo shinga bo khushialo tawe
89|9|Nende Thsamudi abakasinjia tsinzu mutsingulu mumatwoma
89|10|Nende Firauni wetsinzu shinga tsisiilo
89|11|Abakhola tsimbi khushialo
89|12|Nibetsusiamwo eshifwabi
89|13|Mana Nyasaye wuwo Omulesi yabakhupa eshiboko shieshinyasio
89|14|Toto Nyasaye wuwo Omulesi abahenganga mukhwibwondela
89|15|Ne Omundu Nyasaye wuwe Omulesi namutema namuhelesia emiandu nende obwokholo amalanga aboola mbu Nyasaye wanje yambelesia oluyali
89|16|Ne namutema mana amuleemie omukabo kwe aboola mbu: “Nyasaye wanje yasukuna!”
89|17|Shikali kario tawe! Halali enywe shimuhenganga Abafwilwa neshisa tawe
89|18|Nohomba shimutinyisaninjia okhulisia Abamanani tawe
89|19|Ne mulitsanga emiandu chiabafwilwa okhulia khwatoto
89|20|Ne mwayanza emiandu obuyanzi obuunji muno
89|21|Shikali kario tawe! olwe eshialo shilifunakwa ebitonye ebitonye
89|22|Ne aliitsa Nyasaye wuwo Omulesi nende Abamalaika olunyali olunyali
89|23|Ne omulilo kwa Jahannamu kulireerwa inyanga eyo, omundu inyanga eyo alitsulila , halali okhwitsulila okho shikhulimukhoonya shiosi shiosi tawe
89|24|Aliboola mbu: “manyanga ndakharanjisiliyie ebikhole ebilayi mubulamu bwanje!”
89|25|Mana inyanga eyo abulaho yesi yesi ulihelesia eshinyasio shinga eshinyasio shisie
89|26|Nohomba shaliboya yesiyesi shinga okhuboya khukhwe tawe
89|27|Ewe omwoyo omwihotselefu
89|28|Kalukha khu Nyasaye wuwo Omulesi noli omulekhule yesi nali omulekhule nawe
89|29|Kho injila halala nende Abasumba banje
89|30|mana winjile mwikulu mwanje
90|1|Nditsuba khulitokho lino
90|2|Ne ewe oli omwibule welitokho lino
90|3|Nende khumwibusi nende shiayebula
90|4|Toto bwene khwaloonga omundu khubusandi
90|5|Aparanga mbu abulaho omundu yesi yesi umunyala
90|6|aboola mbu: ndasamba eshiachi shomwandu
90|7|Kho aparanga mbu abulaho yesiyesi umulolanga
90|8|Koo shikhwamuhelesia tsimoni tsibili
90|9|Nende olulimi nebinwa bibili
90|10|Ne nikhumumanyia tsinjila tsiosi tsibili
90|11|Ne shiyeruma khunjila yebisikirasio yeshisia tawe
90|12|Ne nishina shikhwechesia okhumanya injila yebisikirasio yeshisia
90|13|Okhuhabina omusumba(omurumwa)
90|14|nohomba okhulisia inyanga yeyinzala
90|15|Omufwilwa omwikho
90|16|nohomba omumanani omushisandu
90|17|Mana abe mubalia basuubila nibatinyisania okhwifwila ne nibaboolelana okhulolanila eshisa
90|18|Abo nibo Abandu bomukhono musaatsa
90|19|Ne balia bakhaya ebimanyiso biefu, abo nibo Abandu bomukhono mukhasi
90|20|Omulilo omululu kwabotokhana buli tsimbeka
91|1|Nditsuba khuliuba nende obulafu bwalio
91|2|Nende	khumwesi	shingala kuliloondanga
91|3|Nende khushitere olwashiliretsanga habulafu
91|4|Nende eshilo olwa shifunikhanga
91|5|Nende	khulikulu	nende	ulia waliumbakha
91|6|Nende khuliloba nende ulia walikwalasia
91|7|Nende	khu mwoyo nende ulia wakuleng’aasia
91|8|Mana nakumanyisia injila yamabii nende yamalayi. 15. Naye sharitsanga karulilaho tawe
91|9|toto bwene yamala okhubura ulwa wakutswenula
91|10|Ne toto bwene yamala okhusikha ulia wakulekhula
91|11|babu Tsamudi bayingasia (omurumwa wabu) khulwo okhubeela obufuru bwabu
91|12|ulwa yanguya womwoyo omumu mubo
91|13|aho Omurumwa wa Nyasaye nababoolela mbu ; ingamia ino ni ya Nyasaye, muyileshe inywe amatsi kayio ne mulayira tawe
91|14|Mana bamala bamuyingasia nibaiyira, khulwako Nyasaye wabu nabasishia khulwo khubeela tsimbi tsiabu nabamala boosi
91|15|Naye sharitsanga karulilaho tawe
92|1|Nditsuba khu shilo olwashifunikhanga
92|2|Nende olwe eshiteere shilolekhanga
92|3|Nende	khuwaloonga	eshisatsa neshikhasi
92|4|Toto bwene okhukhalabana khwenyu khukabukhana
92|5|Ne ulia urusia mana arie Omuloonji
92|6|Mana nakhola kali amalayi
92|7|Khwitsa okhumuwanguyisilia kabe amangu
92|8|Ne ulia ukhola obwimani, mana abule oluchendo na bashie
92|9|Mana nafuukula amalayi
92|10|Khwitsa okhumuwanguyisilia kabe amasiro
92|11|Ne omwandu kukwe kulimukhonya shina olwa aliba nasikhanga
92|12|Toto bwene kali khu efwe okhwechesia obulunjifu
92|13|Ne toto bwene kali khu efwe ka mutsuli (akhera) nende kokhuranjilila
92|14|Kho	ebekanyisilia	khumulilo kwakhanga
92|15|Shali kwinjilamwo halali ulia Omubii muno
92|16|Ulia wafuukula mana nafutarira omukongo
92|17|Ne ulia waria Nyasaye alireebwa ehale ninakwo
92|18|ulia Urusinjia omwandu kukwe khulwo khwitswenula
92|19|Ne shikali mbu aliho yesi yesi wamukholela amalayi lano khamurunje
92|20|Halali nokhukhaaba obulekhule bwa Nyasaye wuwe Omulesi Owoluyali
92|21|Naye yakhachame
93|1|Nditsuba khu isenya
93|2|Nditsuba khushilo olwa shinjilanga
93|3|Nyasaye wuwo shiyakhulekha tawe, nohomba shiyakhusinyishila tawe
93|4|Ne imbeli itsanga ilaba indayi okhushila ebise biaranjilila
93|5|Ne Nyasaye wuwo omulesi alakhuwa okhula ochame
93|6|Shiyakhunyoola noli omufwilwa ya khuwa eshimenyo
93|7|Ne yakhunyoola niwakora yakhulunjisia
93|8|Nenakhunyoola	noli	omumanani nakhuyindiasia
93|9|Mana omufwilwa olamuyindushila tawe
93|10|Naye usaba olamuwusa tawe
93|11|Ne obwokholo bwa Nyasaye wuwo omulesi obuboole
94|1|Shikhwa khubambula eshilifu shishio
94|2|Ne nikhukhuruula omusiko kukwo
94|3|kwali nikufunaka umukongo kukwo
94|4|Ne nikhura hekulu okhurumbulwa khukhwo
94|5|Ne bwatoto halala nende ubusiro khuli nende obwangu
94|6|Toto halala nende obusiro khuli nende obwangu
94|7|Ne nonyoola obwiyangu, khola eshinani
94|8|Ne khu Nyasaye wuwo omulesi niye wokhalabanile
95|1|Nditsuba khu tini nende zaituni
95|2|Nende Khulukulu lwa Sinai
95|3|Nende khulitokho lino liomulembe
95|4|khubwatoto khwaloonga Omundu okhuloonga okhulayi muno
95|5|Mana nikhumukalusia hasi wabali hasi
95|6|Halali balia Abasuubila mana nibakhola amalayi, abo balinyoola omurungo kulawa tawe
95|7|Mana	nishina	nikhwakhamala shilakhuyingasia inyanga yo murungo
95|8|Kho Nyasaye Shali Omubusia Umalayo okhushila Ababusia boosi
96|1|Soma mulira lia Nyasaye wuwo Omulesi owaloonga
96|2|Yaloonga Omundu okhurulana nende lilika
96|3|Soma! Ne Nyasaye wuwo Omulesi ni Omuhani Okhushila boosi
96|4|Ulia wechesia nende ikalamu
96|5|yechesia Omundu kalia akalali namanyile tawe
96|6|Shikali kario tawe! Toto Omundu abetsanga omufuru
96|7|Niyelola mbu ayindialile
96|8|Toto khu Nyasaye wuwo Omulesi niho amakalushilo
96|9|Ulutsikhwo ulia ukaninjia
96|10|Omusumba nalaama
96|11|omulutsikhwo	ye	naba	nali khubulunjifu
96|12|Nohomba nalomesia okhuria Nyasaye
96|13|Omulutsi ye nayingananga ne nakalukha inyuma
96|14|Akorerwekhwo mbu Nyasaye alolanga
96|15|Tawe	Nalalekha	tawe, khulamukhwesulula khuliboyo lieliswi
96|16|liboyo liobubeyi lietsimbi
96|17|Ne mana alange abashie
96|18|nafu khulalanga zabania! (abasikari bomulilo)
96|19|Tawe! Olamuwulila tawe!Ne omwinamile (nosujudilaNyasaye) nomwisitiakhwo
97|1|Toto efwe khwayishia (ikurani) mushilo shioluyali
97|2|Ne nishiina shilakhumanyia mbu nishina eshilo shioluyali
97|3|Eshilo shioluyali ni shiobukhala muno okhushila emiesi iyelefu
97|4|Abamalaika bekhanga nende Roho mushilo esho khumunwa kwa Nyasaye wabu Omulesi buli mwikhuwa
97|5|Omulembe eshilo esho okhuula mumabwibwi
98|1|Shibali Abakhayi mubandu beshitabu nende Abatsokaasi bokhulekha akabali ninako okhuula kaboolele amenoosio
98|2|Omurumwaokhurulakhu Nyasayeubasomelanga tsimbapulo tsioluyali
98|3|Mukari mwatsio khulimwo nende amahandiko kakololokha
98|4|Ne shibakabukhana balia bahebwa eshitabu halali nibakhamala okhuulilwa nende amenoosio
98|5|Nabo shibalomesibwa shiosi shiosi tawe halali okhulaama Nyasaye khulwa okhumutswenulila idini, Abandu abalunjifu, ne balumilile ukhulaama iswala, ne barusie izaka- eshihanwa. Ne eyo niyo idini yamemelo
98|6|Toto balia bakhaya mu bandu beshitabu nende mubatsokaasi balinjila mumulilo kwa jahannamu, bamenyemwo tsinyanga tsiosi, ebo nibo ebiloonje ebibii muno
98|7|Toto balia abasuubila mana nibakhola amalayi, ebo nibo ebilonje ebilayi mubandu
98|8|Omurungo kwabu ewa Nyasaye wabu Omulesi ni emikunda chilaliwa, chiburangamwo emialo hakari wachio. Ako nikhu ulia oritsanga Nyasaye wuwe Omulesi
99|1|Olwa liloba liliseswa okhuseswa khwalio
99|2|Ne olwa liloba liliyinia emisiko chialio
99|3|Ne Omundu aliboola mbu: ‘‘libeele lirie?”
99|4|Inyanga eyo liliboola amakhuwa kalio
99|5|Khulwa okhuba Nyasaye wuwo alifimbulile
99|6|Inyanga	eyo	Abandu	balirula mukhukabukhana bechesibwe ebikhole biabu
99|7|Kho ulia ukhola amalayi shinga obusiro bwoluloolo yakhakalole
99|8|Ne ulia ukhola amabii shinga obusiro bwoluloolo. yakhakalole
100|1|Nditsuba khutsifarasi tsitsitsaanga tsimbilo nitsiyesaana
100|2|Nitsirusia tsinzesele tsiomulilo khukhupa ebilekeyi biatsio hasi
100|3|Nende etsitsunushilanga itsuli
100|4|Ne eno nitsitumuula olufu
100|5|Mana nitsitsomokha hakari womukanda
100|6|Toto Omundu ni Omukhayi muno wetsimbabaasi tsia Nyasaye wuwe Omulesi
100|7|Ne toto ye mwene ni omuloli khu ako
100|8|Ne toto ye alineshinani shiokhuyanza omwandu
100|9|Kho koo akorerwe olwa abali mubilindwa balilamusibwa mubafuu
100|10|Ne kalikhung’asibwa akali mubilifu
100|11|Toto Nyasaye wabu Omulesi inyanga eyo aliba nende amakhuwa kabu boosi
101|1|Eshikhong’ondanga
101|2|Nishina shikhong’ondanga
101|3|Ne nishiina shilakhumanyia mbu nishina shikhong’ondanga
101|4|Inyanga	yabandu	baliba	shinga tsimburukuru tsisaalanibwe
101|5|Ne tsinguli tsiliba shinga ipamba isakhululwe
101|6|Kho ulia weshichelo shishie shiliba eshisiro
101|7|Oyo aliba mubulamu buchamisia
101|8|Ne ulia weshichelo shishie shiliba eshiangu
101|9|Oyo eshimenyo shishie shiliba mumulilo kwa Hawiya
101|10|Ne nishina shikhumanyisia mbu nishina esho
101|11|Ni omulilo omukhongo
102|1|Okhukonya ebinji khubakoyaniyie
102|2|Okhula mulile mutsing’ani
102|3|Shikali kario tawe! Mulitsa okhumanya
102|4|Mana khandi shikali kario tawe! Mulitsa okhumanya
102|5|Shikali kario tawe! Mumanyangakhwo amachesi katoto
102|6|Toto bwene mulilola Jahannam
102|7|Mana khandi toto bwene muliyilola nende imoni yatoto
102|8|Mana khandi toto mulirebwa inyanga eyo okhulondokhana nende obwokholo
103|1|Nditsuba khubise
103|2|Toto bwene omundu ali mu khusikha, (abula inganga)
103|3|Halali balia basuubila, mana nibakhola amalayi , nenibaboolanila okhwema khubwatoto, nende okhwifwiila
104|1|Eshinyasio eshikhongo shilinyoola buli ulia wokhutiabukha omumoonyi
104|2|Ulia wabunjelesia omwandu mana nakubala
104|3|Aparanga	mbu	omwandu	kukwe kulimutonyia tsinyanga tsiosi
104|4|Shikali kario tawe! Ali khwesululwa niyenjisibwa mu Hutwama
104|5|Ne nishina shilakhwechesia mbu Hutwama nishina
104|6|Ni omulilo kwa Nyasaye okwawafibwa
104|7|Ukuninanga khumioyo
104|8|toto oko baliboyelwamwo
104|9|Khutsisiilo tsiakololokha
105|1|Koo shiwalolakhwo shinga Nyasaye wuwo Omulesi yakholaAbandu beyinzofu balia
105|2|Shiyakhola ebifwanga biabu biabiiya
105|3|Mana nabarumila amayoni emikanda nemikanda
105|4|Mana nikabalasila amachina keliloba liomumulilo
105|5|Mana	nabakhola	shinga	obunyasi bunyanyanyilwe
106|1|Khulwa omunalo kwabakuraish
106|2|Okhunala khwabu tsinjendo tsieyirotso nende tseshirumbi
106|3|Khomana balaame Nyasaye wabu Omulesi owe Inzu ino
106|4|Ulia Ubaliisinjia balanyoola inzala tawe, mana nabaliinda okhurulana nende oburi
107|1|Koo! olutsikhwo ulia ukananga umurungo kwe inyanga ye indukho
107|2|Ni ulia uluumanga (usindikhanga) Omwana umufwilwa
107|3|Nohomba shakholangakhwo eshinani shokhulisia umutakha tawe
107|4|Oooh, eshinyasio eshikhongo khubalia balaamanga
107|5|Balia beyibilisinjia okhulaama khwabu
107|6|Balia belolosinjia
107|7|Ne bekalilanga obukhonyi
108|1|Toto khwakhuhelesia obulayi obunji
108|2|kho laama ne osinze khulwa Nyasaye wuwo Omulesi
108|3|toto ulia okhusila niye ulabiyilibwa
109|1|Boola: “Enywe Abakhayi
109|2|Shelaamanga shiamulaamanga tawe
109|3|Nohomba	enywe	shimulaamanga Owelaamanga tawe
109|4|Nohomba shindililaama shiamulaamanga tawe
109|5|Nohomba	enywe	shimulaamanga owelaamanga tawe
109|6|Enywe muli nende idini yenyu, nasi endi nende idini yanje.”
110|1|Olwa obuhabini bwa Nyasaye nende obwikuli buliitsa
110|2|Ne nolola Abandu nibenjila mudini ya Nyasaye mumikanda
110|3|Awo ofumie oluyali lwa Nyasaye wuwo, ne omusabe eshileshelo, toto bwene niye Omulesheli muno
111|1|Chiasikha emikhono chibili chiaa Abu Lahab, mana nasikha
111|2|Omwandu kukwe shikulimukhoonya tawe nohomba ebiayakhalabanila
111|3|Aliinjila mumulilo kupupuchila
111|4|Nende Omukhasi wuwe omuchinji wetsikhwi
111|5|Mwikosi mumwe alirebwamwo omukoye kwaborolwa
112|1|Boola mbu: “ye ni Nyasaye mulala yenyene.”
112|2|Nyasaye owisikungwa
112|3|shiyebula nohomba shiyebulwa tawe
112|4|Ne abulaho ufwanana ninaye kata mulala
113|1|Boola : “ndilinda khu Nyasaye Omulesi owa mabwibwi,”
113|2|Okhurulana nende obusuku obwa bilia ebiayaloonga
113|3|Nende obusuku bweshilima shieshilo olwashinjilanga
113|4|Nende okhurulana khu obusuku bwabalia bafuririranga amafundikho
113|5|Nende khu obusuku	bwa weyishinda olwaba nakhola eshikhalikhali
114|1|Bola: “ndiliinda khu Nyasaye Omuliindi wa Abandu”
114|2|Omwami wa Abandu
114|3|Nyasaye wa Abandu
114|4|Okhurulana nende obusuku bwo buyendi bwashetani..khefisanga
114|5|Kharetsanga obuyendi mubilifu bia Abandu
114|6|Okhurulana mu Majini nende Abandu
{
    "name": "luy-mohammadramadha",
    "author": "Mohammad Ramadhan Sebwa, Ramadhan Hajj Ndeka, Ismail Were, Musa Murasi Salim Kukuya, Yusuf Shiundu Malala, Yahya Wafula Ojwang, Haroon Albert Msah",
    "language": "Luyia",
    "direction": "ltr",
    "source": "https://www.islamic-invitation.com/",
    "comments": "",
    "link": "https://cdn.jsdelivr.net/gh/fawazahmed0/quran-api@1/editions/luy-mohammadramadha.json",
    "linkmin": "https://cdn.jsdelivr.net/gh/fawazahmed0/quran-api@1/editions/luy-mohammadramadha.min.json"
}