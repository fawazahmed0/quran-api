1|1|မဟာဂရုဏာတော်အသျှင်၊ အနန္တကောင်းကြီး မင်္ဂလာတော်သခင်၊ အလ္လာဟ်၏ နာမတော်အားဖြင့် အစပြုပါအံ့။
1|2|အလ္လာဟ်သည် ချီးမွမ်းခြင်းတည်ရာ၊ အနန္တစကြဝဠာသခင်။
1|3|မဟာဂရုဏာတော်အရှင်၊ အနန္တကောင်းချီးမင်္ဂလာတော်သခင်။
1|4|တရားစီရင်သောနေ့၏အရှင်ဖြစ်တော်မူပါ၏။
1|5|အကျွနု်ပ်တို့သည် အရှင်အားသာလျှင် ကိုးကွယ်ပါ၏။ အစောင်အမတော်အတွက် အရှင်သာလျှင် ဆုပန်ပါ၏။
1|6|အကျွန်ုပ်တို့အား အရှင်ကောင်းချီးမင်္ဂလာပေးတော်မူသောသူတို့၏လမ်းမှန်ကို ညွှန်ပြတော်မူပါ။
1|7|အရှင်၏အမျက်တော်ရှအောင်ပြုသူတို့နှင့် လမ်းလွဲသွားသူတို့လမ်းကို ညွှန်တော်မမူပါလင့်။
2|1|၁။	အလိဖ်လာမ်၊ မီမ်
2|2|၂။	ဤတော်မြတ်သည် သံသယကင်းသောကျမ်းတော်ဖြစ်၏။ ဒုစရိုက်မကောင်းမှုကို ရှောင်သူတို့အဖို့ လမ်းညွှန်ဖြစ်၏။
2|3|၃။	ထိုသူတို့သည် မမြင်စွမ်းနိုင်သောအရာများကို ယုံကြည်ကြ၏။ ဆွလာသ်ဝတ်ပြုကြ၏။ ငါအရှင် ပေးသနားတော်မူသောဥစ္စာများမှသုံးကြ၏။
2|4|၄။	ထို့ပြင် သူတို့သည် သင် မုဟမ္မဒ်ထံသို့ ချပေးတော်မူသော ကျမ်းတော်နှင့်သင် မပွင့်မီချပေးတော် မူသောကျမ်းတော်များကို ယုံကြည်ကြ၏။ နောင်တမလွန်ဘဝကိုလည်းယုံကြည်ကြ၏။
2|5|၅။	ဤသူတို့သည် သူတို့၏အရှင်သခင်မှ လမ်းညွှန်၌ ရပ်တည်ကြ၏။ ဤသူတို့သည် အောင်မြင်သူများ ဖြစ်ကြ၏။
2|6|၆။	မယုံကြည်သူတို့မူကား သင်သည် သူတို့ကို သတိပေး ခြောက်လှန့်သော်လည်းကောင်း၊ သတိမပေး မခြောက်မလှန့်သော်လည်းကောင်း မထူးချေ။ သူတို့သည် မယုံကြည်ကြပေ။
2|7|၇။	အလ္လာဟ်အရှင်မြတ်သည် သူတို့၏နားနှင့် စိတ်နှလုံးတို့ကို တံဆိပ်ခတ်နှိပ်ထားတော်မူ၏။ သူတို့၏ မျက်စိများကို အမြှေးများက ဖုံးထား၏။ သူတို့သည် အလွန်ကြီးလေးသောအပြစ်ကို ခံကြရမည်။
2|8|၈။	လူသားအနက် အချို့တို့သည် အယုံကြည်ကြပဲ အကျွန်ုပ်တို့သည် အလ္လာဟ်အရှင်မြတ်နှင့် နောက်ဆုံး နေ့ကို ယုံကြည်ကြပါသည်ဟု ဆိုကြ၏။
2|9|၉။	သူတို့သည် အလ္လာဟ်အရှင်မြတ်နှင့် ယုံကြည်သူတို့အား လိမ်လည်လှည့်ဖြားသည်ဟုထင်ကြ၏။ သို့သော် သူတို့သည် မိမိကိုယ်မှတပါး မည်သူကိုမှ မလှည့်စားကြပေ။ သူတို့သည် အသိအမြင် ခေါင်းပါးကြ၏။
2|10|၁ဝ။	သူတို့၏ စိတ်နှလုံးတွင် ဝေဒနာစွဲကပ်နေ၏။ အလ္လာဟ်အရှင်မြတ်သည် သူတို့၏ဝေဒနာကို တိုးစေ တော်မူ၏။ သူတို့သည် မုသားစကားဆိုသောကြောင့် သူတို့၏အပြစ်၏ဏ်သည် အလွန်ပြင်းပြ နာကျင်ဖွယ်ဖြစ်၏။
2|11|၁၁။	ထို့ပြင်သူတို့အား ပထဝီမြေကြီးပေါ်တွင် အကျိုးပျက်စီးမှု မပြုလုပ်ကြလင့်ဟုပြောသောအခါ သူတို့က အကျွန်ုပ်တို့သည် ငြိမ်းချမ်းသာယာမှုကို ပွားများသူများသာဖြစ်ကြ၏ဟု တုန့်ပြန်ပြောဆိုကြ၏။
2|12|၁၂။	သူတို့သည် ပျက်စီးဆုတ်ယုတ်မှုကို အမှန်ပင်ပြုကျင့်သူများမဟုတ်လော။ သို့သော် သူတို့သည် မသိမမြင်ကြပေ။
2|13|၁၃။	ထို့ပြင် သူတို့အား ဟယ် - အချင်းတို့ သင်တို့သည် အခြားသူတို့ယုံကြည်ကြသကဲ့သို့ ယုံကြည်ကြလော့ ဟုပြောသောအခါ သူတို့က အကျွန်ုပ်တို့သည် အရူးများကဲ့သို့ ယုံကြည်ရမည်လောဟု ဆိုကြ၏။ သူတို့သာလျှင် အရူးဖြစ်ကြသည်မဟုတ်လော။ သို့သော် သူတို့သည်မသိပေ။
2|14|၁၄။	ထို့ပြင် သူတို့သည် ယုံကြည်သူတို့နှင့်တွေ့ဆုံသောအခါ အကျွန်ုပ်တို့သည် ယုံကြည်ကြ၏ဟု ပြောကြ ၏။ သို့သော် သူတို့သည် သူတို့၏ မာရ်နတ်များနှင့်အချင်းချင်း တွေ့ဆုံသောအခါ မှတ်သားကြလော့။ အကျွန်ုပ်တို့သည် သင်တို့ဘက်က ဖြစ်ကြ၏။ အကျွန်ုပ်တို့သည် ပြောင်လှောင်သည်သာ ဖြစ်၏ဟု ပြောပြကြ၏။
2|15|၁၅။	အလ္လာဟ်အရှင်မြတ်သည် သူတို့ကို ပြောင်လှောင်တော်မူ၏။ သူတို့အား သူတို့၏ဒုစရိုက် အမှုအခင်း များ၌မျက်စိကန်းသူကဲ့သို့ လှည့်ပတ်သွားနေကြရန် ပစ်ထားတော်မူ၏။
2|16|၁၆။	ဤလူများသည် သမ္မာတရားတော်ကို မိစ္ဆာအယူဝါဒနှင့်ဖလှယ်ကြ၏ ထို့ကြောင့် သူတို့၏ ရောင်းဝယ် ဖောက်ကားမှုသည် အကျိုးမရှိပေ။ သူတို့သည် လမ်းညွှန်ခြင်းကို မခံရပေ။
2|17|၁၇။	သူတို့၏ဥပမာကား မီးမွှေးသောသူနှင့်တူ၏ ထိုမီးသည် သူ၏ပတ်ဝန်းကျင် ထွန်းလင်းတောက်ပသော အခါ အလ္လာဟ်အရှင်မြတ်သည် ထိုမီးကို ရုပ်သိမ်းတော်မူ၏။ သူ့ကို မှောင်အတိတွင် ပစ်ထားတော် မူ၏။ ထို့ကြောင့် သူသည် ဘာမှ မမြင်ရပေ။
2|18|၁၈။	သူတို့သည် ပင်းသူ၊ အသူ၊ ကန်းသူများဖြစ်ကြ၏။ လမ်းမှန်သို့ ပြန်မလာကြပေ။
2|19|၁၉။	သို့မဟုတ် အခြားဥပမာတစ်ခုကား မိုးသက်မုန်တိုင်းနှင့်တူ၏။ ထိုမုန်တိုင်းအတွင်း အမှောင်၊ မိုးကြိုးစက်နှင့် လျှပ်စစ်ရောင်လည်း အကန့်အကန့် ပါလာကြ၏။ မိုးကြိုးပစ်သံကြောင့် သူတို့သည် မိမိတို့၏နားများကို လက်ချောင်းကလေးများနှင့် ပိတ်ဆို့ထားကြ၏။ သူတို့သည် သေဘေးကို ထိတ်လန့်ကြ၏။ မယုံကြည်သူတို့ကို အလ္လာဟ်အရှင်မြ်တ ဝိုင်းထားတော်မူ၏။
2|20|၂ဝ။	လျှပ်စစ်ရောင်သည် သူတို့၏မျက်စိအလင်းကို ယူဆောင်သွားလုမတတ်ဖြစ်၏ သူတို့သည် အလင်းရတိုင်း အလင်းရောင်အားဖြင့်လျှောက်သွားကြ၏။ အမှောင်ကျရောက်လာသောအခါ သူတို့သည် ရပ်တန့်ကြရ၏။ အလ္လာဟ်အရှင်မြတ်သည် အလိုတော်ရှိပါလျှင် သူတို့၏ကြားခြင်း၊ မြင်ခြင်း၊ စွမ်းရည်သတ္တိကို ဖျက်ဆီးတော်မူနိုင်၏။ အကြောင်းမူကား အလ္လာဟ်အရှင်မြတ်သည် အရာရာကို ပြုစွမ်းနိုင်တော်မူ၏။
2|21|၂၁။	အေ လူသားတို့ သင်တို့သည် သင်တို့၏ အရှင်သခင်အား ကိုးကွယ်ကြလော့။ အရှင်မြတ်သည် သင်တို့နှင့်သင်တို့ထက်ရှေးကျသောသူများကို ဖန်ဆင်းတော်မူ၏။ သို့မှသာ သင်တို့သည် မကောင်းမှု ကို ဖယ်ရှားပစ်မည်။
2|22|၂၂။	အရှင်မြတ်သည် ကမ္ဘာ ့မြေကြီးကို သင်တို့၏အိပ်ယာအဖြစ် ခင်းထားတော်မူ၏။ မိုးကောင်းကင်ကို အမိုးအဖြစ် ထားတော်မူ၏။ မိုးကောင်းကင်မှမူ မိုးရေကို ရွာသွန်းစေတော်မူ၏။ မိုးရေအားဖြင့် သင်တို့၏ စားနပ်ရိက္ခာအတွက် သစ်သီးများကို သီးစေတော်မူ၏။ ထို့ကြောင့် သင်တို့ဥည် အရှင်မြတ် နှင့် အတုအပြိုင်မထားကြလင့်။
2|23|၂၃။	သင်တို့သည် ငါအရှင်က ငါ၏ကျေးကျွန်တမန်တော်ထံသို့ ချပေးသနားတော်မူသော ကုရ်အာန် ကျမ်းတော်၌ သံသယရှိလျှင် ဤကျမ်းတော်နှင့်တူသော စူရာဟ်တစ်ခုစီကုံးရေးသားကြလော့။ သင်တို့သည် အမှန်ကို ဆိုသူများဖြစ်ကြလျှင် အရှင်မြတ်မှတပါး သင်တို့သက်သေများကို ဖိတ်ခေါ်ကြ လော့။
2|24|၂၄။	သို့သော် သင်တို့သည် မစီကုံးမရေးသားနိုင်လျှင် အမှန်ပင် သင်တို့မရေးစွမ်းနိုင်ပေ။ သင်တို့သည် အဝီစိငရဲမီးမှ ကာကွယ်ကြလော့။ ထိုမီး၏ထင်းမှာ လူများနှင့်ကျောက်ခဲများဖြစ်၏။ ထိုငရဲကို မယုံကြည်သူတို့အဖို့ ပြင်ဆင်ထားတော်မူ၏။
2|25|၂၅။	၎င်းပြင် ယုံကြည်၍ ကောင်းမှုပွားများသူတို့အား ဝမ်းမြောက်ဖွယ်သော သတင်းကို ပြောကြားလော့။ သူတို့၏ ဝေစုမှာ သုခဥယျာဉ်တော်များဖြစ်၏။ ထိုဥယျာဉ်တော်များအောက်၌ မြစ်ချောင်း အသွယ်သွယ် စီးဆင်းလျက်ရှိ၏။ ထိုဥယျာဉ်တော်မှအသီးများဖြင့် သူတို့အား ကျွေးမွေးသောအခါ တိုင်း သူတို့က ဤအစာအဟာရများသည် အကျွန်ုပ်တို့အား အထက်ကျော်ကာရီကပေးသော အစာပင်ဖြစ်၏ဟု ပြောဆိုကြ၏။ အကြောင်းမူကား သူတို့သည် ဆင်တူရိုးမှားတို့ကိုသာ ပေးခြင်းခံကြရ၏။ ဥယျာဉ်တော်အတွင်း သူတို့သည် သန့်ရှင်းဖြူစင်သော အပေါင်းအဘော်ရရှိကြ၏။ သူတို့သည် ဥယျာဉ်တော်အတွင်း အမြဲထာဝစဉ်စံမြန်းကြရ၏။
2|26|၂၆။	အလ္လာဟ်အရှင်မြတ်သည် အနိမ့်ဆုံးသောအရာကို ဥပမာဆောင်ပြမှုကို ယုတ်ည့ံသည်ဟု ထင်မှတ် တော်မမူပေ။ ယုံကြည်သူတို့သည် ထိုဥပမာကို သူတို့၏အရှင်သခင်ထံမှ ကျရောက်လာသော သစ္စာ တရားဟု သိမြင်၏။ သို့သော် မယုံကြည်သူတို့မူကား အလ္လာဟ်အရှင်မြတ်သည် ဤဥပမာအားဖြင့် မည်သည်ကို သင်လိုတော်မူသနည်းဟုပြောကြ၏။ အရှင်မြတ်သည် ဤဥပမာအားဖြင့် များစွာသော လူများကို လမ်းမှားစေတော်မူ၏။ များစွာသောလူများကိုလည်း လမ်းမှန်သို့ ညွှန်တော်မူ၏။ သို့သော် အရှင်မြတ်သည် မယုံကြည်သူတို့ကိုသာ ထိုဥပမာအားဖြင့် လမ်းမှားစေတော်မူသည်။
2|27|၂၇။	အလ္လာဟ်အရှင်နှင့်ထားသော ပဋိညာဉ်စာချုပ်ကို အတည်ပြုပြီးမှ ထိုစာချုပ်ကိုဖျက်သူ အရှင်မြတ်က အတူတကွပူးပေါင်းထားရန် ဗျာဒိတ်ပေးတော်မူသည်များကို ဖြိုခွဲဖြတ်တောက်သူ မြေပေါ်တွင် မကောင်းမှုကို ပြုကျင့်ကြသူ ဤလူများသည် ဆုံးရှုံးသူများဖြစ်ကြ၏။
2|28|၂၈။	သင်တို့သေပြီးနောက် အရှင်မြတ်သည် သင်တို့အား အသက်ပေးတော်မူပါလျက် သင်တို့သည် အလ္လာဟ်အရှင်မြတ်ကို အဘယ်ကြောင့် မယုံကြည်ကြသနည်း။ အရှင်မြတ်သည် သင်တို့ကို တဖန် သေစေတော်မူ၍ တဖန်အသက်ရှင်စေတော်မူမည်။ သင်တို့သည် အရှင်မြတ်ထံသို့ ပြန်ကြရမည်။
2|29|၂၉။	အလ္လာဟ်အရှင်မြတ်သည် မြေပေါ်ဝယ် ရှိရှိသမျှတို့ကို သင်တို့အဘို့အရာ ဖန်ဆင်းထားတော်မူ၏။ ထို့နောက် မိုးကောင်းကင်ဘက်သို့လှည့်တော်မူ၍ ကောင်းကင်ခုနှစ်ထပ်ကို ဖန်ဆင်းတော်မူ၏။ အရှင်မြတ်သည် ခပ်သိမ်းကုန်သောအရာများကို သိတော်မူသော အရှင်ဖြစ်တော်မူ၏။
2|30|၃ဝ။	သင်၏ အရှင်သခင်သည် ကောင်းကင်တမန်တော်တို့အား အေ - ကောင်းကင်တမန်တော်တို့ ငါအရှင်သည် ကမ္ဘာမြေကြီးပေါ်တွင် ငါ၏ ကိုယ်စားလှယ်တော်တစ်ပါးကို ဖန်ဆင်းတော်မူမည်ဟု ဗျာဒိတ်ပေးတော်မူသောအခါ သူတို့က အို - အရှင် အရှင်သည် မြေပေါ်ဝယ် ဘေးဥပါဒ်ပြု၍ သွေးမြေကျအောင်ကျင့်မည့်သူကို ဖန်ဆင်းတော်မူပါမည်လော။ အကျွန်ုပ်တို့မူကား အရှင်၏ ဂုဏ်ကျေးဇူးတော်နှင့်သန့်ရှင်းစုံလင်သော နာမတော်ကို ချီးကျူးတသနေကြ၏။ လျှောက်ကြ၏။ အရှင်မြတ်က ငါသည် သင်တို့မသိသည်ကို အမှန်သိတော်မူ၏ဟု မိန့်တော်မူ၏။
2|31|၃၁။	ထို့နောက် အရှင်မြတ်သည် အာဒမ်အား အရာခပ်သိမ်းကုန်တို့၏ အမည်များကို သင်ပေးတော်မူ၏။ ထိုအရာများကို ကောင်းကင်တမန်များကို ပြသပြီးလျှင် အေ ကောင်းကင်တမန်တော်တို့ သင်တို့သည် အမှန်စကားကို ဆိုကြလျှင် ဤအရာများ၏အမည်များကို ငါ့အားပြောပြကြလော့ဟု မိန့်တော်မူခဲ့ ၏။
2|32|၃၂။	သူတို့က အို အရှင်၊ အရှင်သည် ကုံလုံတော်မူပါ၏။ အရှင် သင်တော်မူသည်မှတပါး အခြားပညာ သည် ကျွန်ုပ်တို့၌မရှိပါ။ အရှင်သာလျှင် သိတော်မူသောအရှင်၊ အနန္တဉာဏ်တော်ရှင် ဖြစ်တော်မူပါ၏ ဟု လျှောက်ကြ၏။
2|33|၃၃။	ထိုအခါ အရှင်မြတ်သည် အာဒမ်အား အေ အာဒမ် သူတို့အား သူတို့၏အမည်များကိုပြောပြလော့ ဟု ဗျာဒတ်ချပေးတော်မူ၏။ သူသည် ၎င်းတို့အား ထိုအမည်များကို ပြောပြပြီးနောက် အရှင်မြတ်က ငါသည် မိုးကောင်ကင်နှင့် ကမ္ဘာမြေပြင်တို့၏ လျှို့ဝှက်ခြင်းတို့ကို သိတော်မူသည်ဟု သင်တို့အား ငါဗျာဒိတ်ပေးတော်မူသည် မဟုတ်လော။ ထို့ပြင် ငါသည် သင်တို့ကို ထုတ်ဖော်ပြောဆိုသည်ကို လည်းကောင်း၊ လျှို့ဝှက်သည်ကိုလည်းကောင်း သိတော်မူ၏ဟု မိန့်တော်မူ၏။
2|34|၃၄။	ငါအရှင်သည် ကောင်းကင်တမန်တို့အား သင်တို့သည် အာဒမ်အား ဦးညွတ်ကြလော့ဟု မိန့်တော် မူသောအခါ အိဘလစ်မှတပါး အခြားကောင်းကင်ကတမန်တို့သည် ဦးညွတ်ကြ၏။ သူသည် မာနကြောင့် အမိန့်တော်ကို မနာခံ။ ထို့ကြောင့် သူသည် မယုံကြည်သူဖြစ်သွား၏။
2|35|၃၅။	ငါက အေ အာဒမ် သင်တို့ ဇနီးမောင်နှံသည် သုခဥယျာဉ်တော်တွင် နေကြလော့။ သင်တို့သည် ဥယျာဉ်အသီးအနှံများကို အလိုဆန္ဒအတိုင်း လွတ်လပ်စွာစားကြလော့။ သို့သော် သင်တို့သည် ဒုစရိုက်မှုကျူးလွန်သူများ မဖြစ်စေခြင်းငှာ ဤအပင်နားသို့ မချဉ်းကပ်ကြလင့်ဟု မိန့်တော်မူ၏။
2|36|၃၆။	ထို့နောက် ရှိုင်တွာန်မာရ်နတ်သည် သူတို့ကို လမ်းမှန်မှတိမ်းစေ၏။ ဧချမ်းသာယာသည့် အခြေအနေမှ နှင်ထုတ်၏။ ငါအရှင်က သင်တို့ဆင်းသွားကြလော့။ သင်တို့အနက် တစ်ယောက်သည် အခြား တစ်ယောက်၏ရန်သူဖြစ်လတ္တံ့။ သင်တို့သည် ကမ္ဘာမြေပေါ်၌ ခေတ္တခဏနေဘို့ရာနေရာ စားဖို့ရာ အစာ ရရှိကြလတ္တံ့ဟု မိန့်တော်မူ၏။
2|37|၃၇။	ထို့နောက် အာဒမ်သည် သူ၏ အရှင်သခင်ထံမှ ဗျာဒိတ်တော်များကို ရရှိ၏။ အရှင်မြတ်သည် သူ့အပေါ်တွင် အမျက်ပြေတော်မူ၏။ မှတ်သားကြလော့။ အရှင်မြတ်သည် အမျက်ပြေတော်မူသော အရှင်၊ ကောင်းချီးမင်္ဂလာပေးသနားတော်မူသောအရှင်ဖြစ်တော်မူ၏။
2|38|၃၈။	ငါအရှင်က အေ အာဒမ် သင်တို့အားလုံး ဥယျာဉ်တော်မှ ယခုချက်ချင်း ဆင်းသွားကြလော့။ သို့သော် ငါ့ထံမှ သင်တို့ထံသို့ လမ်းညွှန်အမှန်ပင်ကျလာလတ္တံ့။ အကြင်သူတို့သည် ငါ၏လမ်းညွှန်ကို လိုက်ကြအ့ံ။ ထိုသူတို့အပေါ်သို့ စိုးရိမ်ကြောင့်ကြခြင်းကျမည်မဟုတ် သူတို့သည် ပူဆွေးကြရမည် လည်း မဟုတ်ပေ။
2|39|၃၉။	သို့သော် အကြင်သူတို့သည် မယုံကြည်ကြ။ ငါအရှင်၏ နှုတ်ကပတ်တော်များကို ငြင်းပယ်ကြ၏။ ထိုသူတို့သည် ငရဲပြည်ကို တရားသဖြင့် ပိုင်သူများဖြစ်ကြ၏။ သူတို့သည် ငရဲပြည်၌ နေကြရမည်။
2|40|၄ဝ။	အေ အစ္စရာအီလ်အမျိုးသားတို့ သင်တို့အား ငါပြုတော်မူသော ဂုဏ်ကျေးဇူးတော်ကို သတိရကြ လော့။ သင်တို့သည် ငါနှင့်ဖွဲ့ထားသော ပဋိညာဉ်ကိုစောင့်ထိန်းကြလော့။ ငါ့ကိုကြောက်ရွံ့ ရိုကျိုး ကြလော့။
2|41|၄၁။	ထို့ပြင် သင်တို့သည် ငါချပေးသနားတော်မူသော ကုရ်အာန်ကျမ်းတော်မြတ်ကို ယုံကြည်ကြလော့။ ထိုကျမ်းတော်သည် သင်တို့ရရှိပြီးသော ကျမ်းတော်ကို ထောက်ခံ၏။ သို့ဖြစ်၍ သင်တို့သည် ကုရ်အာန်ကျမ်းတော်ကို ရှေးဦးစွာ ပစ်ပယ်သူများမဖြစ်ကြလျင့်။ ငါ၏တရားတော်ကို အဘိုးနည်းနည်း နှင့် မရောင်းစားကြလင့်၊ ငါ့အား ကြောက်ရွံ့ရိုကျိုးကြလော့။
2|42|၄၂။	သင်တို့သည် တရားအမှန်နှင့် တရားအမှားကို ရှုပ်ထွေးအောင်မပြုကြလင့်။ တရားမှန်ကိုသိလျက်နှင့် ဖုံးမထားကြလင့်။
2|43|၄၃။	သင်တို့သည် မိမိတို့ကိုယ်တိုင် တရားစောင့်စည်းရိုသေရန် မေ့လျော့လျက် လူသားတို့ကို တရား စောင့်စည်းရန် ဆင့်ဆိုကြသလော။ သင်တို့သည် သမ္မာကျမ်းတော်ကို ရွတ်ဖတ်သူမျးဖြစ်ကြသလော။ သင်တို့၌ ဆင်ခြင်တုံတရားမရှိကြသလော။
2|44|၄၄။	သင်တို့သည် မိမိတို့ကိုယ်တိုင်တရားစောင့်စည်းရိုသေရန် မေ့လျော့လျက် လူသားတို့ကို တရား စောင့်စည်းရန် ဆင့်ဆိုကြသလော။ သင်တို့သည် သမ္မာကျမ်းတော်ကို ရွတ်ဖတ်သူများဖြစ်ကြသလော။ သင်တို့၌ ဆင်ခြင်တုံတရားမရှိကြသလော။
2|45|၄၅။	အစာင်အမတော်ကို သည်းခံခြင်းနှင့် ဆွလာသ်ဝတ်ပြုခြင်းတို့ဖြင့် ရှာမှီးကြလော့။ မိမိကိုယ်ကိုမိမိ နှိမ့်ချသူများမှတပါး အခြားသူများအတွက် ယင်းသို့ပြုကျင့်ရန်အမှန်ပင် ခဲယဉ်းလှ၏။
2|46|၄၆။	ထိုသူတို့သည် သူတို့၏အရှင်သခင်အား တွေ့ရမည်ကိုသော်လည်းကောင်း၊ သူတို့သည် အရှင်မြတ် ထံသို့ ပြန်ကြရမည်ကိုသော်လည်းကောင်း သူတို့သိကြ၏။
2|47|၄၇။	အေ အစ္စရာအီလ်အမျိုးသားတို့ သင်တို့အား ငါအရှင်မြတ် ပေးသနားတော်မူသော ကောင်းချီးမင်္ဂလာ တော်ကို သတိရကြလော့။ ဝေနေယျသတ္တဝါတို့ထက် သင်တို့ကို ငါသည် သာလွန်နှစ်သက်တော်မူ သည်ကိုလည်း သတိရကြလော့။
2|48|၄၈။	၎င်းပြင် ဝိညာဉ်တစ်ခုက အခြားဝိညာဉ်ကို အကျိုးပြုနိုင်မည်မဟုတ်သောနေ့၊ ထိုဝိညာဉ်ထံမှ တောင်းပန်ကယ်နှုတ်ခြင်းကိုလက်ခံမည်မဟုတ်သောနေ့၊ ထိုဝိညာဉ်ထံမှ လျော်ကြေးကို လက်ခံမည် မဟုတ်သောနေ့၊ ဝိညာဉ်များကို ကူညီမည် ဟုတ်သောနေ့ သင်တို့သည် သင်တို့ကိုယ်ကို ထိုနေ့မှ ကာကွယ်ကြကုန်လော့။
2|49|၄၉။	၎င်းပြင် ငါအရှင်သည် သင်တို့အား ဖာရောမင်း၏ လူများထံမှ ကယ်နှုတ်တော်မူသည်ကို သတိရကြ လော့။ သူတို့သည် သင်တို့အား အလွန်ရက်စက်ကြမ်းကြုတ်စွာ ညှင်းပန်းကြ၏။ သင်တို့၏သားများကို သတ်ဖြတ်ကြ၏။ အမျိုးသမီးကိုသာ အသက်ချမ်းသာပေးကြ၏။ ထိုဘေးဒုက္ခကြီးသည် သင်တို့၏ အရှင်သခင်ထံမှ ကြီးမားစမ်းသပ်ခြင်းဖြစ်၏။
2|50|၅ဝ။	၎င်းပြင် သင်တို့အား ပင်လယ်ကို ဖြတ်ကျော်ယူဆောင်၍ ကယ်တင်တော်မူခြင်း၊ သင်တို့ မျက်မှောက် ၌ ဖာရောမင်း၏လူများကို ရေတွင်နစ်မြုပ်သေဆုံးစေတော်မူခြင်း စသည့် ငါ့ကျေးဇူးတော်များကို သင်တို့ သတိရကြလော့။
2|51|၅၁။	၎င်းပြင် ငါသည် တမန်တော်မူဆာအား ဆိတ်ငြိမ်ရာတွင် ညဉ့်ပေါင်းလေးဆယ်နေရန် ဗျာဒိတ် ပေးတော်မူ၏။ သူသည် သင်တို့နှင့် ယင်းသို့ ခွဲခွာနေစဉ် သင်တို့သည် နွားကလေးရုပ်ကို ပြုလုပ်၍ ကိုးကွယ်ကြပြီးလျှင် ဒုစရိုက်မှု ကျူးလွန်သူများဖြစ်ကြသည်ကိုလည်း သတိရကြလော့။
2|52|၅၂။	ယင်းသို့ပြုကျင့်ပြီးနောက် သင်တို့သည် ငါ၏ကျေးဇူးတော်ကို ချီးမွမ်းစိမ့်သောငှာ ငါအရှင်သည် သင်တို့ကို အပြစ်လွှတ်တော်မူ၏။
2|53|၅၃။	၎င်းပြင် ငါသည် သင်တို့အားလမ်းမှန်ကိုညွှန်ပြဖို့ရာ တမန်တော်မူဆာအား ကောင်းဆိုးနှစ်ပါးကို ခွဲခြားသိစွမ်းနိုင်ရာသောကျမ်းတော်ကို ချပေးသနားတော်မူသည်ကိုလည်း သတိရကြလော့။
2|54|၅၄။	၎င်းပြင် တမန်တော်မူဆာသည် သူ၏အမျိုးသားများအား ဟယ် အချင်းတို့ သင်တို့သည် နွားကလေး ကို ခဝပ်ကိုးကွယ်ရန် ရွေးချယ်ခြင်းဖြင့် သင်တို့သည် မိမိကိုယ်ကို ပြစ်မှားမိလေပြီ။ ထို့ကြောင့် သင်တို့သည် မိမိတို့ဖန်ဆင်းမွေးမြူတော်မူသော အရှင့်ထံတော်၌ဝန်ချတောင်းပန်ကြလော့။ သင်တို့သည် သင်တို့ကိုယ်တိုင် ဒုစရိုက်ကောင်များကို သုတ်သင်ရှင်းလင်းပစ်ကြလော့။ ထိုပြုကျင့်မှု သည် သင်တို့ကို ဖန်ဆင်းတော်မူထသော အရှင်မြတ်ေ့ရှတော်မှောက်၌ သင်တို့အတွက် အမွန်မြတ် ဆုံးဖြစ်ပေ၏။ အရှင်မြတ်သည် သင်တို့အပေါ်တွင် အမျက်ပြေတော်မူမည်။ မှတ်သားကြလော့။ အရှင်မြတ်သည် အမျက်ပြေတော်မူသော ကောင်းချီးမင်္ဂလာပေးသနားတော်မူသော အရှင် ဖြစ်တော်မူ၏။
2|55|၅၅။	၎င်းပြင် သင်တို့သည် တမန်တော်မူဆာအား အို - မူဆာ အလ္လာဟ်အရှင်မြတ်ကို မျက်ဝါးထင်ထင် မဖူးမမြင်ရသမျှကာလပတ်လုံး အကျွန်ုပ်တို့သည် သင့်အား ယုံကြည်ကြမည်မဟုတ်ဟု ပြောသော အခါ သင်တို့သည် ကြည့်နေစဉ်ပင် သင်တို့အား မိုးကြိုးထိသည်ကိုလည်း သတိရကြလော့။
2|56|၅၆။	ထို့နောက် သင်တို့သည် ငါအရှင်မြတ်၏ ကျေးဇူးတော်ကို ချီးကျူးစိမ့်သောငှာ သင်တို့ကို ပျက်ပြုန်း စေပြီးမှ သင်တို့ကို ငါတဖန်ရှင်စေတော်မူ၏။
2|57|၅၇။	၎င်းပြင် ငါသည် သင်တို့ကို တိမ်ဖြူမြင့်မိုးထားတော်မူ၏။ မန္နနှင် ငုံးငှက်ကို သင်တို့အား ချပေးတော် မူ၏။ ထုအခါ သင်တို့သည် ငါပေးသနားတော်မူသည့် ကောင်းမွန်သောအရာများမှ မှီဝဲကြလော့ဟု မိန့်တော်မူ၏။ ငါသည် သူတို့အားမတရားပြုတော်မူသည်မဟုတ်။ သို့သော် သူတို့သည် မိမိကိုယ်ကို မိမိတို့ မတရားပြုကြသည်။
2|58|၅၈။	၎င်းပြင် ငါသည် သူတို့အား သင်တို့သည် ဤရွာအတွင်းသို့ ဝင်ကြလော့။ ရွာတွင်းရှိ အစားအစာများ ကို လွတ်လပ်စွာစားသုံးကြလော့။ ရွာတံခါးပေါက်ဝကို နှိမ့်ချဝပ်တွား၍ ဝင်ကြလော့။ မိမိတို့ အပြစ်များကို ဝန်ချတောင်းပန်ကြလော့။ ငါသည် သင်တို့၏အပြစ်များကို ခွင့်လွှတ်တော်မူမည်။ သုစရိုက်ပွားများသူတို့၏အကျိုးသုခကို တိုးပွားစေတော်မူမည်ဟု မိန့်တော်မူ၏။
2|59|၅၉။	သို့သော် မကောင်းမှုပြုကျင့်သူတို့သည် သူတို့ထံ ချပေးတော်မူသော ဗျာဒိတ်စကားတော်ကို အခြား စကားသို့ပြောင်းကြ၏။ ထို့ကြောင့် ငါသည် ဒုစရိုက်ကောင်များအပေါ်သို့ သူတို့၏ စုစရိုက်အမှုများ ကြောင့် ကောင်းကင်ဘုံမှ အပြစ်ဒဏ်တော်ချပေးတော်မူ၏။
2|60|၆ဝ။	၎င်းပြင် တမန်တော်မူဆာသည် သူ၏အမျိုးသားများအတွက် ရေပေးတော်မူရန် ဆုတောင်းသော အခါ ငါသည် သူ့အား အေ မူဆာ သင်သည် မိမိတောင်ဝှေးနှင့် ကျောက်တုံးကြီးကို ရိုက်လော့ဟု မိန့်တော်မူ၏။ ရိုက်သောအခါ ကျောက်တုံးကြီးမှ စိမ့်စမ်းရေကြောင့် ဆယ့်နှစ်သွယ်ပန်းထွက်လာကြ ၏။ ထိုအခါ တမန်တော်မူဆာ၏ ဆယ့်နှစ်သင်းသားတို့သည်ကိုယ်စီကိုယ်ငှ ချောင်းတသွယ်စီ ရကြ၏။ သင်တို့သည် အလ္လာဟ်အရှင်မြတ်ပေးသနားတော်မူသော ရိက္ခာများမှ စားကြ၊ သောက်ကြ ကုန်လော့။ မတရားပြုကျင့်ပြီးလျှင် ကမ္ဘာမြေပေါ်၌ မကောင်းမှု မကျူးလွန်ကြလင့်။
2|61|၆၁။	၎င်းပြင် သင်တို့သည် အို မူဆာ အစာတစ်မျိုးတည်းကို စားသုံးရခြင်းဖြင့် အကျွန်ု်ပ်တို့ ငြီးငွေ့လာပြီ။ သင်၏အရှင်သခင်အား အကျွနု်ပ်တို့အတွက် မြေကြီးထဲမှ အသီးအနှံပေါက်ရောက်စေမည့် အကြောင်း တောင်းပန်ပါလော့။ ဤမြေပေါ်တွင် ဟင်းပင်၊ သခွားပင်၊ ကောက်ပဲသီးနှံ၊ ကြက်သွန်နီ၊ ကြက်သွန်ဖြူ စသော ပွင့်မျိုး၊ သီးမျိုးတို့ပေါက်ရောက်စေရန် ဆုတောင်းပါလော့ဟု ဆိုကြ၏။ ထိုအခါ တမန်တော်မူဆာက ဟယ် အမိုက်တို့ သင်တို့သည် မြင့်မြတ်သောအရာကို နိမ့်ကျသောအရာနှင့် လဲလှယ်ကြမည်လော။ သင်တို့သည် ယခုပင် မြို့တွင်းသို့ဝင်ကြလော့။ မြို့တွင်း၌ သင်တို့တောင်းသော အသီးအနှံများကို ရကြလတ္တံ့ဟု မိန့်တော်မူ၏။ သူတို့အား ယုတ်ည့ံသေးသိမ်ခြင်းနှင့် ဆင်းရဲခြင်းကို ခံစားစေတော်မူ၏။ သူတို့ကို အလ္လာဟ်အရှင်မြတ်သည် အမျက်ရှတော်မူ၏။ ယင်းသို့ဖြစ်ရခြင်းကား သူတို့ဥည် အရှင်မြတ်၏ကျမ်းတော်ကို မယုံကြည်၊ အရှင်မြတ်စေလွှတ်တော်မူသော တမန်တော် များကို မတရားသတ်ဖြတ်ခြင်းကြောင့်ဖြစ်၏။ သူတို့သည် ဗျာဒိတ်တော်မနာခံဘဲ တရားတော်ကို ဖောက်ဖျက်သောကြောင့်လည်းဖြစ်၏။
2|62|၆၂။	မှတ်သားလော့။ အေ မုဟမ္မဒ် သင့်ထံချပေးသနားတော်မူသော ကျမ်းတော်မြတ်ကို ယုံကြည်သူများ ရဟူဒီလူမျိုးများ ခရစ်ယာန်ဘာသာဝင်များ၊ ဘေဒင်ဇင်ဒစ်က်များ မည်သူမဆို အလ္လာဟ်အရှင်မြတ် နှင့် နောက်ဆုံးနေ့ကို ယုံကြည်လျက် တရားသဖြင့် ကျင့်ကြံအ့ံ။ ထိုသူတို့၏ ဆုလာဘ်သည် သူတို့၏ အရှင်သခင်ထံ၌ရှိ၏။ သူတို့အပေါ်သို့ ကြောက်ရွံ့ခြင်းကျမည်မဟုတ်။ သူတို့ ပူဆွေးရမည်မဟုတ်ပေ။
2|63|၆၃။	အေ - အစ္စရာအီလ်အမျိုးသားအပေါင်းတို့ ငါသည် သင်တို့နှင့် ပဋိညာဉ်စာချုပ်ဖွဲ့၍ သင်တို့အပေါ်၌ တောင်ကိုကြွပြီးလျှင် မိုးထားသောအချိန်ကာလကိုသတိရကြလော့။ ထိုအခါ ငါသည် သင်တို့အား သင်တို့သည် ငါပေးသနားတော်မူသောကျမ်းတော်ကို စွဲမြဲစွာကိုင်ထားကြလော့။ သင်တို့သည် ဒုစရိုက် မကောင်းမှုကို ရှောင်ကြဉ်နိုင်ရန် ကျမ်းတော်ပါ တရားတော်များကို သတိရကြလော့ဟု မိန့်တော်မူ၏။
2|64|၆၄။	ထို့နောက် သင်တို့သည် ကျမ်းတော်မြတ်ကို ကျောပေးသွားကြ၏။ အကယ်၍ အရှင်မြတ်က သင်တို့အား ကရုဏာပြုတော်မမူ၊ ကောင်းချီးပေးတော်မမူပါလျှင် သင်တို့သည် ဆုံးရှုံးသူတို့အထဲမှ ဖြစ်ကြမည်သာတည်း။
2|65|၆၅။	ထို့ပြင် သင်တို့အထဲမှ ဥပုသ်ဖျက်သူများအား ငါအရှင်က သင်တို့သည် အလွန်စက်ဆုတ်မုန်းတီးဖွယ် ကောင်းသော မျောက်များဖြစ်ကြလော့ဟု မိန့်တော်မူခြင်းကို သင်တို့သိကြ၏။
2|66|၆၆။	ယင်းအပြစ်ဒဏ်ပေးခြင်းကို သူတို့၏ လက်ရှိမျိုးသားများနှင့် နောင်လာနောက်သားတို့အဖို့ သင်ခန်းစာ တစောင်အဖြစ်ဖြင့် ငါအရှင်မြတ် စီရင်တော်မူ၏။ အရှင်မြတ်အားကြောက်ရွံ့ရိုကျိုးသူတို့အဖို့ ဆုံးမ သြဝါဒတပါးဖြစ်စေတော်မူ၏။
2|67|၆၇။	၎င်းပြင် တမန်တော်မူဆာသည် သူ၏အမျိုးသားတို့အား မှတ်သားကြလော့။ သင်တို့သည် နွားမ တစ်ကောင်ကို လှီးသတ်လှူဒါန်းရမည်ဟု အရှင်မြတ်ဗျာဒိတ်တော်ပေးတော်မူသည်ဟု ဟောကြား သောအခါ သူတို့က သင်သည် အကျွန်ုပ်တို့အား ကျီစားသလောဟုမေးကြ၏။ သူသည် သူတို့အား အလ္လာဟ်အရှင်မြတ် ငါ့အား အရူးအထဲမှမဖြစ်ရန် တားမြစ်တော်မူသည်ဟုပြန်ပြော၏။
2|68|၆၈။	ထိုအခါ သူတို့က အဘယ်ကဲ့သို့ နွားမဖြစ်သည်ကို ထင်ရှားစွာ ဗျာဒိတ်ပေးတော်မူရန် သင်၏ အရှင်သခင်၌ဆုတောင်းပါလော့ဟုဆို၏။ တမန်တော်မူဆာသည် သူတို့အား မှတ်သားကြလော့။ ထိုနွားမသည် သားသည်အမေလည်းမဟုတ်၊ အရွယ်မရောက် မကြီးသေးသော နွားကလေးလည်း မဟုတ်။ ဤအချက်နှစ်ချက်စပ်ကြားတွင် ရှိရမည်ဟု မိန့်တော်မူ၏။ ထို့ကြောင့် ဗျာဒိတ်တော်အတိုင်း ပြုလုပ်ကြလော့ဟု ပြောဆို၏။
2|69|၆၉။	တမန် သူတို့က နွားမ၏အရောင်ကို မိန့်တော်မူရန် သင်၏အရှင်သခင်အား လျှောက်ပါလော့ဟု ဆို၏။ ထိုအခါ မူဆာက မှတ်သားကြလော့။ နွားမ၏အရောင်မှာ အဝါဖြစ်၍ မြင်ရသူတိုင်း နှစ်သက် လောက်အောင် တောက်ပြောင်စေရမည်ဟု ဗျာဒိတ်တော်လာ၏ဟုဖြေဆို၏။
2|70|၇ဝ။	တဖန် သူတို့က အဘယ်နွားမဖြစ်သည်ကို မိန့်တော်မူရန် သင်၏အရှင်သခင်ထံ တောင်းပန်ပါလေ။ နွားမများသည် အတူတူပင်ဖြစ်သည်ဟု အကျွန်ုပ်တို့ထင်ကြ၏။ အလ္လာဟ်အရှင်မြတ်အလိုတော်ရှိပါ လျှင် အကျွန်ုပ်တို့အား လမ်းမှန်ကို ပို့သတော်မူမည်ဟုဆိုကြ၏။
2|71|၇၁။	ထိုအခါ တမန်တော်မူဆာသည် မှတ်သားကြလော့။ ထိုနွားမသည် ထမ်းပိုးတင်ပြီးသောနွားမလည်း မဟုတ်၊ ထွန်နွားလည်းမဟုတ်၊ လယ်ရေသွင်းရသော နွားမလည်းမဟုတ်။ ကျမ်းမာဝဖြိုး အရောင် ကွက်ကြားခြင်းမရှိသော နွားမဖြစ်၏ဟူ၍ ဗျာဒိတ်တော်လာ၏ဟု ပြန်ဖြေ၏။ ထိုအခါ သူတို့က ယခုပင် အမှန်ကိုဆို၏ဟုပြောကြားပြီးလျှင် နွားမကို လှီးသတ်ကြ၏။ သို့သော် သူတို့၌ ယင်းသို့ ပြုလုပ်လိုသော ဆန္ဒအလျင်းမရှိကြပေ။
2|72|၇၂။	သင်တို့သည် လူတစ်ယောက်ကို သတ်ဖြတ်ပြီးလျှင် ထိုအကြောင်းနှင့်ပတ်သက်၍ အချင်းချင်း သဘောကွဲလွဲနေသောအခါ အလ္လာဟ်အရှင်မြတ်သည် သင်တို့ဖုံးကွယ်ထားသော အကြောင်းအရာ ကို ထင်ရှားပေါ်ပေါက်စေတော်မူ၏။ ဤအဖြစ်အပျက်ကို သင်တို့ သတိရကြလော့။
2|73|၇၃။	ထိုအခါ ငါအရှင်က သင်တို့သည် သူ့အားရိုက်နှက်ကြလော့ဟု ဗျာဒိတ်ပေးတော်မူ၏။ ယင်းသို့ အလ္လာဟ်အရှင်မြတ်သည် ထိုသေသူကို ပြန်ရှင်တော်မူစေ၍ သင်တို့အသိတရားရစေခြင်းငှာ မိမိ၏ နမိတ်လက္ခဏာ အ့ံဖွယ်တော်များကို ပြသတော်မူ၏။
2|74|၇၄။	ယင်းသို့ ပြသတော်မူသော်လည်း သင်တို့၏စိတ်နှလုံးသည် ကျောက်တုံးကဲ့သို့ သို့မဟုတ် ကျောက်တုံး ထက်ပင် မာပြင်း၏။ ကျောက်တုံးများတွင် မြစ်ချောင်း၊ ပန်းထွက်စီးဆင်းသော ကျောက်တို့လည်း ရှိ၏။ ရေစီးထွက်လာအောင် နှစ်ခြမ်းကွဲသွားသော ကျောက်တုံးလည်းရှိ၏။ အလ္လာဟ်အရှင်မြတ်ကို ကြောက်ရွံ့ရိုကျိုးသောကြောင့် ပြိုကျသော ကျောက်ခဲကြီးများလည်းမုချရှိ၏။ အလ္လာဟ်အရှင်မြတ် သည် သင်တို့ပြုလုပ်သမျှတို့ကို သိမြင်တော်မမူသည်မဟုတ်ပေ။
2|75|၇၅။	ထိုသူများအနက် အသင်းတသင်းသည် အလ္လာဟ်အရှင်မြတ်၏ နှုတ်ကပတ်တော်ကို နာယူလေ့ ရှိ၏။ သူတို့သည် တရားတော်ကို နားလည်ပြီးသည့်နောက် သိလျက်နှင့်ပင် တရားတော်ကို ပြောင်းလဲ ကြ၏။ ဤသူများသည် သင်တို့အပေါ်တွင် သစ္စာရှိမည်ဟု သင်တို့ မျှော်ကိုးသေးကြသလော။
2|76|၇၆။	ထို့ပြင် သူတို့သည် ယုံကြည်သူတို့နှင့် တွေ့ဆုံသောအခါ အကျွန်ုပ်တို့သည် ယုံကြည်ကြပါသည်ဟု ဆိုကြ၏။ သို့သော် သူတို့အချင်းချင်း တွေ့ကြသောအခါ သူတို့က အချင်းတို့ သင်တို့သည် သူတို့အား အလ္လာဟ်အရှင်မြတ် ချပေးတော်မူသောကျမ်းတော်အကြောင်း ပြောပြကြသလော။ သို့ပြောပြလျှင် သူတို့သည် သင်တို့နှင့် ထိုကျမ်းအကြောင်းကို သင်တို့၏ အရှင်သခင်ေ့ရှတော်ဝယ် ငြင်းခုံကြလိမ့်မည် ဟု ပြောကြ၏။ သင်တိုု့သည် သူတို့၏ ရည်ရွယ်ချက်ကို မသိကြရသလော။
2|77|၇၇။	အလ္လာဟ်အရှင်မြတ်သည် သူတို့ ထိမ်ဝှက်ထားသောအရာနှင့် ဖော်ပြသောအရာ သိမြင်တော်မူသည် ကို ထိုသူတို့ မသိကြသလော။
2|78|၇၈။	သူတို့အနက် စာမတတ်သူများရှိကြ၏။ ထိုသူတို့သည် ကျမ်းတော်ကို သူများထံမှတဆင့် ကြားနာရပြီး လျှင် ထင်သလို ရမ်းဆပြောဆိုကြ၏။
2|79|၇၉။	ထို့ကြောင့် အကြင်သူတို့သည် မိမိတို့စိတ်ထင်ရာလုပ်ကြံ၍ရေးသောကျမ်းကို ဤကျမ်းတော်ကား အလ္လာဟ်အရှင်မြတ်ထံမှ ကျရောက်လာသောကျမ်းစာတည်းဟု ပြောကြအ့ံ။ ထိုသူတို့သည် ပျက်စီး ဆုံးရှုံးရမည်သာတည်း။ သူတို့သည် ကျမ်းတော်ကို အရင်းအနှီးပြု၍ အနည်းငယ်သော ကျမ်းစာ ကြောင့် အပြစ်ဒဏ်ခံရကြမည်။ ထိုလုပ်ကြံမှုမှရသော ဥစ္စာပစ္စည်းကြောင့်လည်း အပြစ်ဒဏ် ခံရ ကြမည်။
2|80|၈ဝ။	တဖန်သူတို့က ငရဲမီးသည် အကျွန်ု်ပ်တို့အား ရက်အနည်းငယ်မှတပါး ကြာရှည်စွာ ထိလောင်မည် မဟုတ်ချေဟုပြောကြ၏။ သင်တမန်တော်ဟောကြားလော့။ ဟယ် အချင်းတို့ ယင်းသို့ တာရှည်စွာ အပြစ်မပေးကြောင်းနှင့် သင်တို့အား အလ္လာဟ်အရှင်မြတ် ကတိဗျာဒိတ်တော်ပေးတော်မူဖူးသလော။ မုချဧကန် အရှင်မြတ်သည် မိမိသစ္စာတော်ကို ဘယ်သောအခါမှ ဖျက်တော်မူမည်မဟုတ်ပေ။ သို့မဟုတ် သင်တို့သည် အလ္လာဟ်အရှင်မြတ်နှင့်စပ်လျဉ်း၍ မိမိတို့မသိသောအရာကို ပြောဆိုကြ သလော။
2|81|၈၁။	သင်တို့ပြောသည့်အတိုင်းမဟုတ်ချေ။ အကြင်သူတို့သည် ဒုစရိုက်ပြစ်မှုကို ကျူးလွန်၍ ထိုပြစ်မှု ဝိုင်းထားခြင်းကို ခံရ၏။ ထိုသူတို့သည် အဝီစိငရဲမီးကို တရားသဖြင့်ပိုင်ဆိုင်သူများဖြစ်ကြ၏။ သူတို့သည် ငရဲမီးအတွင်း၌ နေရကြလတ္တံ့။
2|82|၈၂။	ထို့ပြင် အကြင်သူတို့သည် ယုံကြည်ခြင်းတရားရှိ၍ ကောင်းမှုပွားများ၏။ ထိုသူတို့သည် သုခဥယျာဉ် တော်ကို ပိုင်ဆိုင်သူများဖြစ်ကြ၏။ သူတို့သည် ဥယျာဉ်တော်၌ စံမြန်းနေထိုင်ကြရလတ္တံ့။
2|83|၈၃။	ထို့ပြင် ငါအရှင်မြတ်သည် အစ္စရာအီလ်အမျိုးသားတို့နှင့် ပဋိညာဉ်ပြုတော်မူ၏။ သူတို့အား သင်တို့ သည် အလ္လာဟ်အရှင်မြတ်မှတပါး မည်သည်ကိုမှ မကိုးကွယ်ကြလင့်။ မိဘနှစ်ပါး၊ ဆွေမျိုးနီးစပ် သူများ၊ မိဘမဲ့များ၊ ဤသူတို့အား ကောင်းကျိုးပြုကြလော့။ လူသားတို့အား သနားကြင်နာ သာယာ နာပျော်ဘွယ်သောစကားကိုသာ ဆိုကြလော့။ ဆွလာသ်ဝတ်ပြုကြလော့။ ဇကားသ်အလှူကို လှူကြ လော့ဟု ဗျာဒိတ်ပေးတော်မူ၏။ ထို့နောက် သင်တို့အနက် အနည်းငယ်သော သူများမှတပါး အခြားသူ တို့သည် တရားတော်ကို မနှစ်သက် ဖောက်ပြန်ကြ၏။
2|84|၈၄။	ထို့ပြင် ငါအရှင်သည် သင်တို့နှင့် ကတိစာချုပ် ချုပ်တော်မူ၏။ ထိုစာချုပ်တော်တွင် သင်တို့သည် သင်တို့ အမျိုးသားတို့ကို မသတ်ဖြတ်ကြလင့်။ သင်တို့အနက် အချို့သောလူစုကို မိမိတို့ အိိုးအိမ် နေရပ်မှ မနှင်ထုတ်ကြလင့်ဟု ပညတ်တော်မူ၏။ သင်တို့သည် ထိုစာချုပ်ကို လက်ခံအတည်ပြုကြ၏။ သင်တို့ပင်လျှင် ထိုကိစ္စတွင် သက်သေများဖြစ်ကြ၏။
2|85|၈၅။	သို့ပါလျက် သင်တို့ပင်လျှင် အချင်းချင်းတိုက်ခိုက်သတ်ဖြတ်ကြ၏။ သင်တို့အနက် လူတစ်စုကို သင်တို့သည် သူတို့၏ အိမ်ရာနေရပ်မှ နှင်ထုတ်ကြ၏။ ထိုသူတို့အား ကျူးလွန်စော်ကားရာ၌ သင်တို့သည် အချင်းချင်း မတရားညီညာရိုင်းပင်းကြသည်။ သူတို့ထံသို့ သုံ့ပန်းအဖြစ် ယူဆောင်ခဲ့လျှင် သင်တို့သည် သူတို့ကို ရွေးယူကြမည်။ သူတို့ကို နှင်ထုတ်ခြင်းသည် မတရားမှုဖြစ်၏။ သင်တို့သည် ကျမ်းတော်မြတ်၏ တစိတ်တဒေသကို ယုံကြည်၍ ကျန်အစိတ်အပိုင်းကို မယုံကြည်ကြသလော။ ယင်းသို့ပြုကျင့်သူတို့သည် အဘယ်အကျိုးကို ခံစားရမည်နည်း။ ဤလောက၌ အရှက်တကွဲ အောက်ကျနောက်ကျဖြစ်ရ၍ ရှင်ပြန်ထမြောက်ရသောနေ့တော်ကြီး၌ အလွန်ပြင်းပြနာကျင် ဘွယ်သော အပြစ်ဒဏ်ကို ခံစားရကြလတ္တံ့။ အကြောင်းမူကား အလ္လာဟ်အရှင်မြတ်သည် သင်တို့ ပြုကျင့်သည်ကို သိတော်မမူသည်မဟုတ်ပေ။
2|86|၈၆။	ဤသူတို့သည် ဤလောကီစည်းစိမ်ကို နောင်တမလွန်ဘဝနှင့် လဲလှယ်ဝယ်ယူကြသူများဖြစ်ကြ၏။ သူတို့၏အပြစ်ဒဏ်ကို လျော့ပေါ့မည်မဟုတ်ပေ။ သူတို့သည် အကူအညီတစ်စုံတရာမှ ရရှိမည် မဟုတ်ပေ။
2|87|၈၇။	အကယ်စင်စစ် ငါအရှင်မြတ်သည် တမန်တော်မူဆာအား ကျမ်းတော်တစောင် ပေးသနားတော်မူ၏။ သူ ဘဝပြောင်းသွားပြီးနောက်တွင် တမန်တော်များကို အဆက်မပြတ်စေလွှတ်တော်မူ၏။ ငါသည် မယ်ရယမ်၏သား တမန်တော်အီဆာကိုလည်း အလ္လာဟ်အရှင်မြတ်သည် အထွဋ်အခေါင်ဖြစ် ကြောင်း ထင်ရှားသော သက်သေသာဓကများနှင့် စေလွှတော်မူ၏။ မည်သည့်အခါမဆို သင်တို့ထံသို့ တမန်တော်တစ်ပါးသည် သင်တို့မနှစ်သက်သော ပညတ်တော်ကို ယူဆောင်လာလျှင် သင်တို့သည် မာန်မာတက်၍ ဂုဏ်မောက်နေကြသည်မဟုတ်လော။ သင်တို့သည် အချို့သော တမန်တော်များကို ဟန်ဆောင်လိမ်လည်သူများဟု စွပ်စွဲကြ၏။ အချို့ကိုကား သတ်ပြစ်ကြ၏။
2|88|၈၈။	သူတို့က အကျွန်ုပ်တို့သည် ခက်ထန်မာပြင်း၏ဟုပြောကြ၏။ ယင်းသို့မဟုတ်ပေ။ အလ္လာဟ်အရှင်မြတ် သည် သူတို့အား မိစ္ဆာအယူဝါဒကြောင့်ကျန်ဆဲတော်မူ၏။ သူတို့သည် အနည်းငယ်မျှ မယုံကြည် ကြပေ။
2|89|၈၉။	သူတို့ ရရှိပြီးသောကျမ်းတော်ကို ထောက်ခံသောကျမ်းတော်တစ်စောင်သည် အလ္လာဟ်အရှင်မြတ် ထံမှ ကျရောက်လာ၏။ ထိုကျမ်းတော်မကျရောက်မီသူတို့သည် မိစ္ဆာဒိဋ္ဌိတို့ကို အကြီးအကျယ် အောင်မြင်လိုကြ၏။ သို့သော် တရားမှန်ဟု မိမိတို့သိသောတရားတော်ကျရောက်လာသောအခါ သူတို့သည် ထိုသမ္မာတရားတော်ကို မယုံကြည်ကြပေ။ အလ္လာဟ်အရှင်မြတ်သည် မယုံကြည်သူတို့အား ကျိန်ဆဲတော်မူ၏။
2|90|၉ဝ။	သူတို့သည် မိမိတို့ဝိညာဉ်ကို မကောင်းမှုနှင့်ရောင်းစား၏။ အလ္လာဟ်အရှင်မြတ်သည် မိမိကျေးကျွန် များအနက် အလိုရှိတော်မူသော ကျေးကျွန်အား မိမိ၏ကျမ်းတော်မြတ်ကို ချပေးသနားတော်မူသည် ကို သူတို့သည် မနာလိုဝန်တိုဖြစ်ပြီးလျှင် တရားတော်ကို မယုံကြည်ပေ။ သူတို့သည် အမျက်တော် အထပ်ထပ်ပွားများအောင် ပြစ်မှားကြ၏။ မိစ္ဆာမိုက်တို့အဖို့ရာ အလွန်ရှက်ကြောက်ဘွယ်သော အပြစ်ဒဏ်ကြီးရှိ၏။
2|91|၉၁။	ထို့ပြင် သူတို့အား အလ္လာဟ်အရှင်မြတ်ချပေးတော်မူသောကျမ်းတော်ကို ယုံကြည်ကြလော့ဟု ဟောပြောသောအခါ သူတို့က အကျွန်ုပ်တို့သည် မိမိတို့ထံကျရောက်လာသောကျမ်းတော်ကိုသာ ယုံကြည်ကြ၏ဟု ပြန်ပြောကြ၏။ သူတို့၏ကျမ်းတော်ကျရောက်ပြီးမှ ကျရောက်လာသောကျမ်းတော် သစ်သည် သူတို့၏ကျမ်းတော်ကို ထောက်ခံအတည်ပြုသော်လည်း သူတို့သည် ထိုကျမ်းတော်သစ်ကို မယုံကြည်ပယ်ရှားကြ၏။ အေ မိုဟမ္မဒ် သင်သည် သူတို့အား ဟယ်အချင်းတို့ သင်တို့သည် ယုံကြည် သူများအမှန်ပင်ဖြစ်ကြလျှင် အထက်ကျော်ကာရီက အလ္လာဟ်အရှင်မြတ်စေလွှတ်တော်မူသော တမန်တော်များကို အဘယ်ကြောင့် သင်တို့ အဆုံးစီရင်ကြသနည်းဟုမေးလော့။
2|92|၉၂။	သင်တို့ထံသို့တမန်တော်မူဆာသည် အလ္လာဟ်အရှင်မြတ် အချုပ်အခြာအာဏာပိုင်သတော်မူခြင်းကို ထင်ရှားထောက်ခံသောသက်သေ သာဓကများကို ယူဆောင်လာခဲ့ပါလျက် သင်တို့သည် သူမရှိသော အချိန်တွင် နွားကလေးဆင်းတုရုပ်ကို ခဝပ်ကိုးကွယ်ကြ၏။ ထို့ကြောင့် သင်တို့သည် ဒုစရိုက်ကောင် များဖြစ်ကြ၏။
2|93|၉၃။	ငါအရှင်မြတ်သည် သင်တို့နှင့်ပဋိညာဉ်ပြုတော်မူ၍ တောင်သို့ သင်တို့အပေါ်၌ မိုးထားတော်မူပြီး လျှင် ငါပေးသနားတော်မူသော ကျမ်းတော်ကိုမြဲမြံဏွာဆုပ်ထားကြလော့။ ငါ၏ နှုတ်ကပတ်တော်ကို နားစွင့်ကြလော့ဟု သင်တို့အား ဗျာဒိတ်ပေးတော်မူသောအခါ သူတို့က အကျွန်ုပ်တို့သည် ကြားနာ ပြီးလျှင် ထောင်ထားခြားနားကြ၏ဟု ဆိုကြ၏။ သူတို့သည် ပဋိညာဉ်စာချုပ်ကိုအတည်မပြုဘဲ ဖောက်ချိုးသောကြောင့် နွားကလေးဆင်းတုရုပ်ကို ကိုးကွယ်သည့် အယူဝါဒသည် သူတို့၏ စိတ်နှလုံး အတွင်းသို့ ဝင်ရောက်ခြင်းခံရကြ၏။ သူတို့အား ဟောကြားလော့။ သင်တို့၌ အယူဝါဒရှိလျှင် သင်တို့ အယူဝါဒသည် သင်တို့ကို မကောင်းမှုပြုလုပ်ရန် ဆင့်ဆို၏။
2|94|၉၄။	ဟောကြားလော့။ နောင်တမလွန်ဘဝ၌ အလ္လာဟ်နှင့်အတူတကွစံမြန်းရမည့် ဗိမာန်သည် အခြား သူများအတွက်မဟုတ်ဘဲ သင်တို့အဘို့သာဖြစ်လျှင် သင်တို့မှန်သောစကားကိုုဆိုလျှင် သေဖို့ရာ ဆုတောင်းကြလော့။
2|95|၉၅။	သို့သော် သူတို့သည် မိမိတို့ တင်ကြိုပို့ထားနှင့်သော ပြုကျင့် ပြုမှုများကြောင့် ဘယ်သောအခါမှ သေဘို့ရာ တောင့်တကြမည်မဟုတ်ချေ။ အလ္လာဟ်အရှင်မြတ်သည် မှန်သောစကားကိုဆိုလျှင် သေဖို့ရာ ဆုတောင်းကြလော့။
2|96|၉၆။	လူသားတို့တွင် သူတို့သည် ဆင်းတုရုပ်ပွားကို ဝတ်ပြုပူဇော်သူများထက်သာလွန်၍ ဤဘဝကို မက်မောကြသည်ကို သင်တွေ့မြင်ရလတ္တံ့။ သူတို့အနက် လူတိုင်းပင် နှစ်ပေါင်းတစ်ထောင် ကြာရှည် စွာ အသက်ရှင်နေလိုကြ၏။ နှစ်ပေါင်းတစ်ထောင် အသက်ရှင်နေရသော်လည်း သူုတို့သည် ငရဲဘေးမှ လွတ်ငြိမ်းချမ်းသာရကြမည်မဟုတ်ချေ။ အလ္လာဟ်အရှင်မြတ်သည် သူတို့ပြုသမျှကို မြင်တော်မူ၏။
2|97|၉၇။	အို - မုဟမ္မဒ် လူသားအပေါင်းတို့အား ဟောကြားလော့။ ဂျေဗရာအီလ်ကောင်းကင်တမန်ကြီး၏ ရန်သူသည် အသူနည်း။ အလ္လာဟ်အရှင်မြတ်၏ ခွင့်ပြုချက်နှင့် ထိုမင်းကြီးသည် ကုရ်အာန်ကျမ်းတော် ကို သင်၏စိတ်နှလုံးအတွင်း၌ ထင်ရှားစေ၏။ ကုရ်အာန်ကျမ်းတော်ကြီးသည် ရှေးကျမ်းတော်များကို ထောက်ခံအတည်ပြု၍ ယုံကြည်သူတို့အတွက် လမ်းမှန်ပြကျမ်းတော်နှင့် ဝမ်းမြောက်ဖွယ် သတင်း ကောင်းဖြစ်၏။
2|98|၉၈။	အကြင်သူတို့သည် အလ္လာဟ်အရှင်မြတ်၏ ကောင်းကင်တမန်တော်များ၊ လူသားတမန်တော်များ ဂျေဗရာအီလ်နှင့် မြီကာအီလ်တို့၏ ရန်သူဖြစ်ကြအ့ံ။ အလ္လာဟ်အရှင်မြတ်သည် ထိုမယုံကြည်သူတို့၏ ရန်သူဖြစ်တော်မူ၏။
2|99|၉၉။	အေ - တမန်တော်၊ ငါသည် သင့်အား အလွန်ထင်ရှားပေါ်လွင်သော ကုရ်အာန်ကျမ်းတော်မြတ်ကို အမှန်ပင်ထုတ်ပြန်ချပေးသနားတော်မူပြီး မိစ္ဆာဒိဋ္ဌိတို့သာ ဤကျမ်းတော်မြတ်ကို မယုံမကြည်ပဲ ရှိကြမည်။
2|100|၁ဝဝ။	သင်တို့သည် ပဋိညာဉ်စာချုပ် ချုပ်ဆိုသောအခါတိုင်း သင်တို့အနက် လူတစ်စုသည် ထိုစာချုပ်ကို မရိုသေ ဖောက်ဖျက်ကြသည်မဟုတ်လော။ အမှန်ဆိုသော် သူတို့အနက် များလှစွာသောသူတို့သည် အယူမှားကြ၏။
2|101|၁ဝ၁။	သူတို့လက်တွင်းရှိ ကျမ်းတော်ကို ထောက်ခံအတည်ပြုသော အလ္လာဟ်အရှင်မြတ်၏ တမန်တော် တစ်ပါးပွင့်လာသောအခါ ထိုကျမ်းစာ ရရှိသူများအနက် လူတစ်စုသည် အလ္လာဟ်အရှင်မြတ်၏ ကျမ်းတော်မှန်းမသိသကဲ့သို့ သူတို့ကျောနောက်သို့ လွှင့်ပစ်ကြ၏။
2|102|၁ဝ၂။	ထိုသူတို့သည် တမန်တော်စိုလိုင်မာန်၏ တန်ခိုးအာဏာကိုဆန့်ကျင််၍ ရှိုင်တွာန်မာရ်နတ်များ မဟုတ် မလျားဟောပြောချက်ကို ယုံကြည်လိုကနာကြ၏။ တမန်တော်စိုိလိုင်မာန်သည် မိစ္ဆာမိုက်မဟုတ်ပေ။ သို့သော် ရှိုင်တွာန်များသည် မိစ္ဆာမိုက်များဖြစ်ကြသည်။ သူတို့သည် လူသားတို့အား ဝိဇ္ဇာအတတ်နှင့် ဘာဘယ်လ်မည်သောမြို့၌ ကောင်းကင်တမန်တော် ဟာရွတ်နှင့် မာရွတ်တို့ထံကျရောက်လာသော အတတ်ပညာကို လူသားတို့အားပေးကြ၏။ သို့သော် သူတို့က အကျွန်ုပ်တို့သည် အသင်တို့အား ဖြားယောင်းသူများသာဖြစ်၏။ ထို့ကြောင့် အလ္လာဟ်အရှင်မြတ်၏ကျမ်းတော်ကိုမယုံကြည်ပဲ မရှိလင့် ဟု မဟောကြားပဲ သူတို့သည် မိမိတို့အတတ်ပညာကို သူတစ်ပါးအား မသင်ပြပေ။ ဤကောင်းကင် တမန်တော်နှစ်ဦးထံမှ လူသားတို့သည် လင်နှင့်မယားမသင့်မတင့် ကွဲပြားစေမှုအတတ်ကို သင်ယူကြ ၏။ သူတို့သည် အလ္လာဟ်အရှင်မြတ် ခွင့်ပြုချက်မရှိပဲ ထိုအတတ်ပညာအားဖြင့် တစ်စုံတစ်ယောက် ကိုမှ ဘေးရန်မပြုနိုင်ပေ။ မနစ်နာစေနိုင်ပေ။ သူတို့သည် မိမိတို့အကျိုးမဖြစ်စေသောအတတ်ကိုသာ သင်ယူကြ၏။ ထိုအတတ်ပညာကို ဝယ်ယူူသူတို့သည် နောက်တမလွန်ဘဝတွင် ပျော်ရွှင်မှု ဝေစု ရမည်မဟုတ်ကြောင်းကို သူတို့မုချဧကန်သိကြ၏။ သူတို့သည် မိမိတို့၏ဝိညာဉ်ကို ဒုစရိုက်မှုတည်း ဟူသော အဘိုးနှင့် ရောင်းပစ်သူများအမှန်ပင်ဖြစ်၏။ သူတို့သိလျှင် ကောင်းလေစွ။
2|103|၁ဝ၃။ အကယ်၍ သူတို့သည် ယုံကြည်လျက် ဒုစရိုက်မကောင်းမှုကို ကြဉ်ရှောင်လျှင် အရှင်မြတ်ပေးသနား တော်မူမည့်ဆုတော်သည် သာလွန်ကောင်းမြတ်လိမ့်မည်။ သူတို့သိလျှင် ကောင်းလေစွ။
2|104|၁ဝ၄။	အို ယုံကြည်သူတို့၊ သင်တို့သည် တမန်တော်အား အကျွန်ု်ပ်တို့တင်လျှောက်သောစကားကို နာတော် မူပါဟု မလျှောက်ထားကြလင့်။ သို့သော် အကျွနု်ပ်တို့၏ဘက်ကို ရှုစားတော်မူပါဟု လျှောက်ထား ကြလော့။ သင်တို့သည် နားစွင့်သူများဖြစ်ကြလော့။ မိစ္ဆာဒိဌိတို့ခံစားကြရန် အလွန်ပြင်းပြ နာကျင်ဘွယ်သောအပြစ်ဒဏ်ရှိ၏။
2|105|၁ဝ၅။	ခရစ်ယာန်ဘာသာဝင်လူမျိုး၊ ဆင်းတုရုပ်ပွားကိုးကွယ်သူများတို့က သင်တို့အပေါ်၌ သင်တို့၏ အရှင် သခင်သည် ကောင်းချီးမင်္ဂလာချပေးသနားတော်မူသည်ကို မနှစ်သက်ကြချေ။ သို့သော် အလ္လာဟ် အရှင်မြတ်သည် မိမိအလိုတော်ရှိသူကို ရွေးကောက်၍ ကျေးဇူးတော်ဖြင့် ချီးမြှင့်တော်မူ၏။ အလ္လာဟ် အရှင်မြတ်သည် အတိုင်းထက်အလွန်ပေးကမ်းစွန့်ကြံတော်မူလှသော အရှင်ဖြစ်တော်မူ၏။
2|106|၁ဝ၆။	အကြင်ကျမ်းတော်များကို ငါအရှင်မြတ်သည် ရုပ်သိမ်းတော်မူ၏။ သို့မဟုတ် မေ့လျော့ပျောက်ကွယ် စေတော်မူ၏။ ထိုကျမ်းတော်များအစား ငါသည်သာလျှင် ကောင်းမြတ်သော သို့မဟုတ် တူမျှသော ကျမ်းတော်ကို စီရင်ပေးတော်မူ၏။ အလ္လာဟ်အရှင်မြတ်သည် အရာရာကို ပြုစွမ်းနိုင်တော်မူသည်ကို မသိသလော။
2|107|၁ဝ၇။	အလ္လာဟ်အရှင်မြတ်သည် မိုးကောင်းကင်နှင့် ကမ္ဘာမြေကြီးကို စိုးပိုင်တော်မူသည်ုိ သင်မသိသလော။ အလ္လာဟ်အရှင်မြတ်မှတပါး သင်တို့၌အဆွေခင်ပွန်းသော်လည်းကောင်း၊ ကူညီသူသော် လည်းကောင်း၊ တစ်စုံတစ်ယောက်မျှမရှိချေ။
2|108|၁ဝ၈။	သို့မဟုတ် သင်တို့သည် မိမိတို့တမန်တော်အား တမန်တော်မူဆာကို ရှေးကာလက မေးမြန်းသကဲ့သို့ မေးမြန်းကြမည်လော။ အကြင်သူသည် သစ္စာတရားတော်အစား မိစ္ဆာတရားကို ရွေးယူ၏။ ထိုသူသည်လမ်းမှန်မှ လမ်းမှားသို့ အမှန်ပင် လွဲသွား၏။
2|109|၁ဝ၉။ ရှေးကျမ်းတော်ရရှိသူတို့အနက် များလှစွာသောသူတို့သည် သမ္မာတရားတော်ထင်ရှားတောက်ပပြီးမှ မိမိတို့မနာလိုဝန်တိုစိတ်ကြောင့် သင်တို့အား ယုံကြည်သူဘဝမှ မိစ္ဆာဒိဋ္ဌိဘဝသို့ လွှဲပြောင်းစေလိုသော ဆန္ဒရှိကြ၏။ အလ္လာဟ်အရှင်မြတ်ဗျာဒိတ်ချပေးတော်မူသည်တိုင်အောင် သင်တို့သည် သူတို့အား အပြစ်လွှတ်၍ သည်းခံလော့၊ မှတ်သားကြလော့၊ အရှင်မြတ်သည် အရာရာကို ပြုစွမ်းနိုင်တော်မူ၏။
2|110|၁၁ဝ။	ဆွလာသ်ဝတ်ပြုကြလော့။ ဇကားသ်အလှူကိုပေးကြလော့။ သင်တို့သည် မိမိတို့ဝိညာဉ်များအတွက် အကြင်ကုသိုလ်ကောင်းမှုကို ကြိုတင်ပို့ထားနှင့်၏။ ထိုကုသိုလ်ကောင်းမှုကို အလ္လာဟ်အရှင်မြတ် ထံတော်၌ တွေ့ရှိရကြလတ္တံ့။ အလ္လာဟ်အရှင်မြတ်သည် သင်တို့ပြုသမျှကို မုချမြင်တော်မူ၏။
2|111|၁၁၁။	ထို့ပြင် သူတို့က ရဟူဒီအမျိုးသားသော်လည်းကောင်း ခရစ်ယာန်ဘာသာဝင်သော်လည်းကောင်း မဟုတ်သူတစ်ဦးတစ်ယောက်သည် သုခဥယျာဉ်တော်သို့ မဝင်ရဟုပြောကြ၏။ ဤအဆိုသည် သူတို့၏ လိုလားချက်များသာဖြစ်၏။ အေ တမန်တော် ဟောကြားလော့။ သင်တို့အဆိုမှန်လျှင် သက်သေ သာဓက တင်ပြကြလော့။
2|112|၁၁၂။	သူတို့မပြနိုင်ချေ။ အကြင်သူသည် မိမိ၏သုစရိုက်ကောင်းမှုကို အလ္လာဟ်အရှင်မြတ်အား ကျိုးနွံ နာခံသောရည်ရွယ်ချက်နှင့်ပြုလုပ်၏။ ထိုသူအတွက် အောင်ဆုမင်္ဂလာတော်သည် အလ္လာဟ် အရှင်မြတ်ထံတော်၌ရှိ၏။ ထိုသူတို့အပေါ်၌ စိုးရိမ်ကြောင့်ကြခြင်းကျမည်မဟုတ်။ ပူဆွေးရကြတော့ မည်လည်းမဟုတ်ပေ။
2|113|၁၁၃။	ရဟူဒီအမျိုးသားတို့က ခရစ်ယာန်ဘာသာဝင်တို့သည် မမှန်ကြောင်း ခရစ်ယာန်ဘာသာဝင်လူမျိုးတို့ ကလည်း ရဟူဒီတို့၏ ဘာသာတရားသည် မုသားဖြစ်ကြောင်းများနှင့် တစ်ဦးကိုတစ်ဦး ပုတ်ခတ် ပြောဆိုကြ၏။ သို့သော် ဤလူမျိုးနှစ်မျိုးလုံးပင် အရှင်မြတ်ျခပေးသနားတော်မူသော ကျမ်းတော်ကို လေ့လာသူများဖြစ်ကြ၏။ မသိသူများသည် ယင်းသို့ပြောဆိုငြင်းခုံကြ၏။ ရှင်ပြန်ထမြောက်ရသော နေ့တော်ကြီး၌ အလ္လာဟ်အရှင်မြတ်သည် သူတို့၏စပ်ကြားတွင် သူတို့၏ကွဲလွဲငြင်းခုံချက်ကို စီရင် ဆုံးဖြတ်တော်မူလိမ့်မည်။
2|114|၁၁၄။	အကြင်သူတို့သည် အလ္လာဟ်အရှင်မြတ်၏ ဘေးမဲ့နေရာ ဗလီကျောင်းတော်များ၌ အလ္လာဟ် အရှင်မြတ်၏ နာမတော်ကို အောက်မေ့တသသည်ကို တားဆီးပိတ်ပင်၍ ကျောင်းတော်များကို ဖျက်ဆီးဖို့ရာသာလျှင် ကြိုးပမ်းအားထုတ်ကြ၏။ ထိုသူတို့သည် ထိုဗလီကျောင်းတော်များသို့ ရဲရဲမဝင်ဝ့ံပဲ ထိတ်လန့်ကြောက်ရွံ့သောစိတ်နှင့်သာဝင်ကြရ၏။ သူတို့အဖို့ ဤလောကမျက်မှောက် ဘဝ၌ အရှက်ကွဲသေးသိမ်ယုတ်ည့ံခြင်းဖြစ်သည်။ နောင်တမလွန်ဘဝတွင်လည်း ၎င်းတို့အတွက် အလွန်ကြောက်မက်ဖွယ်သော အပြစ်ဒဏ်ရှိ၏။
2|115|၁၁၅။	အလ္လာဟ်အရှင်မြတ်သည် အေ့ရှနှင့်အနောက်ကို ပိုင်တော်မူ၏။ သင်တို့သည် မည်သည့်ဘက်သို့ မျက်နှာလှည့်လှည့် ထိုဘက်တွင် အလ္လာဟ်အရှင်မြတ်၏ မျက်နှာတော်ရှိ၏။ မှတ်သားကြလော့။ အလ္လာဟ်အရှင်မြတ်သည် နေရာတိုင်းတွင် တည်ရှိတော်မူသောအရှင်၊ အရာရာကို အကြွင်းမဲ့ သိတော်မူသော အရှင်ဖြစ်တော်မူ၏။
2|116|၁၁၆။	၎င်းပြင် သူတို့က အလ္လာဟ်အရှင်မြတ်၌ သားတော်ရှိသည်ဟု ဆိုကြ၏။ အရှင်မြတ်သည် ချို့တဲ့ခြင်း ကင်းတော်မူ၏။ ထို့ပြင်မက မိုးကောင်းကင်နှင့် ကမ္ဘာမြေပေါ်ဝယ် ရှိရှိသမျှအပေါင်းတို့ကို အလ္လာဟ် အရှင်မြတ်သည် ပိုင်တော်မူ၏။ အရာခပ်သိမ်းကုန်တို့သည် အလ္လာဟ်အရှင်မြတ်အား ကျိုးနွံကြ၏။
2|117|၁၁၇။	မိုးကောင်းကင်နှင့် ကမ္ဘာမြေကြီးကို စတင်ဖန်ဆင်းတော်မူသော အရှင်မြတ်သည် တစ်စုံတစ်ရာကို စီရင်လိုတော်မူသောအခါ ထိုအရာအား ဖြစ်စေဟုသာ ဗျာဒိတ်ချတော်မူ၏။ ထိုအခါ ထိုအရာသည် ဖြစ်ပေါ်လာရ၏။
2|118|၁၁၈။	ဉာဏ်ပညာမဲ့သူတို့က အလ္လာဟ်အရှင်မြတ်သည် အကျွန်ုပ်တို့အား အဘယ်ကြောင့် တိုက်ရိုက် ဗျာဒိတ်ပေးတော်မမူပါသနည်း။ သို့မဟုတ် နိမိတ်အ့ံဘွယ်တော်တစ်ပါးကို ပေးတော်မမူပါသနည်းဟု ပြောဆိုကြ၏။ သူတို့အလျင်ဖြစ်ပေါ်သော ရှေးလူဟောင်းတို့လည်း သူတို့ကဲ့သို့ ပြောကြ၏။ ရှေးလူ နှင့် နောက်လူတို့၏ စိတ်နှလုံးသဘောထားတို့သည် အတူတူပင်ဖြစ်ကြ၏။ ငါအရှင်သည် ယုံကြည်သူ တို့အား ကျမ်းတော်မြတ်ကို ရှင်းလင်းထင်ရှားစေတော်မူပြီ။
2|119|၁၁၉။	မှတ်သားလော့၊ အေ မိုဟမ္မဒ် ငါသည် သင့်အား ဝမ်းမြောက်ဘွယ် သတင်းကောင်းကိုသော် လည်းကောင်း၊ ခြိိမ်းခြောက်သတိပေးစကားကိုသော်လည်းကောင်း၊ ပေးသူအဖြစ်ဖြင့် အမှန်ပင် စေလွှတ်တော်မူ၏။ ထို့ပြင် ငရဲမီးသို့လားရမည့်သူ၏ အကြောင်းကို သင့်အား စစ်ကြောမေးမြန်းတော် မူမည်မဟုတ်ပေ။
2|120|၁၂ဝ။	သင်သည် သူတို့၏ ဘာသာအယူဝါဒကို မလိုက်နာသမျှကာလပတ်လုံး ရဟူဒီလူမျိုးနှင့် ခရစ်ယာန် ဘာသာဝင်လူမျိုးတို့သည် သင့်ကို နှစ်သက်ကြမည်မဟုတ်ပေ။ သင်ဟောကြားလော့။ အလ္လာဟ် အရှင်မြတ်၏ လမ်းညွှန်ခြင်းသာလျှင် ညွှန်ပြခြင်းအစစ်ဖြစ်၏။ အေ - တမန်တော် သင်သည် တရားအလင်းရောင်ရရှိပြီးနောက် သူတို့၏ အလိုများနောက်သို့လိုက်လျှင် သင်သည် အလ္လာဟ် အရှင်မြတ်အထံတော်မှ စောင့်ရှောက်သူ အဆွေခင်ပွန်းကိုသော်လည်းကောင်း၊ ကူညီသူကိုသော် လည်းကောင်း မရရှိပေ။
2|121|၁၂၁။	အကြင်သူတို့ထံ ငါသည် ကျမ်းတော်ကို ချပေးတော်မူ၏ ထိုသူတို့သည် ကျမ်းတော်ကို ဝတ္တရား ရှိသည်အတိုင်း ရိုသေလေးမြတ်စွာ ရွတ်ဖတ်ကြအ့ံ။ ထိုသူတို့သည် ကျမ်းတော်ကို ယုံကြည်သူများ ဖြစ်ကြ၏။ အကြင်သူတို့သည် ကျမ်းတော်ကို မယုံကြည်အ့ံ။ ထိုသူတို့သည် ဆုံရှုံးသူများဖြစ်ကြ၏။
2|122|၁၂၂။	အေ - အစ္စရာအီလ်အမျိုးသားတို့ ငါ အရှင်သည် သင်တို့အား ပေးသနားတော်မူသော ဂုဏ်ကျေးဇူး တော်ကိုသော်လည်းကောင်း၊ သင်တို့ကို ဝေနေယျ သတ္တဝါအပေါင်းထက် သာလွန်ချစ်မြတ်နိုး သည်ကိုသော်လည်းကောင်း သတိရကြလော့။
2|123|၁၂၃။	ထို့ပြင် သင်တို့သည် တရားစီရင်တော်မူတော်နေ့တော်ကြီးကို ကြောက်ရွံ့ကြလော့။ ထိုနေ့၌ ဝိညာဉ် တစ်ခုက အခြားဝိညာဉ်တစ်ခုကို တစ်စုံတစ်ရာ ကောင်းကျိုးဆိုးကျိုးမပေးနိုင်ချေ။ ဝိညာဉ်ထံမှ အပြစ်လွတ်ဘို့ရာ လျော်ကြေးကို လက်ခံမည်မဟုတ်ပေ။ တောင်းပန် ကယ်နှုတ်ခြင်းသည်လည်း အကျိုးရှိမည်မဟုတ်ပေ။ ဝိညာဉ်များကို ကူညီရိုင်းပင်းမည်မဟုတ်ပေ။
2|124|၁၂၄။	ထို့ပြင်၊ တမန်တော်အီဗရာဟီမ်အား သူ၏ အရှင်သခင်သည် ဗျာဒိတ်တော်များဖြင့် စုံဏမ်းတော် မူသောအခါ တမန်တော်သည် အမိန့်တော်များကို ကြေကုန်အောင် လိုက်နာဆောင်ရွက်၏။ ထိုအခါ အရှင်မြတ်က အေ ၊ အီဗရာဟီမ် ငါသည် သင့်အား လူသားတို့၏ အကြီးအကဲ ေ့ရှဆောင်ရာထူး၌ ခန့်အပ်ချီးမြှင့်တော်မူပြီးဟု ဗျာဒိတ်ပေးတော်မူ၏။ အီဗရာဟီမ်က အကျွန်ုပ်၏ သားမြေးများလည်း ခေါင်းဆောင်များ ပေါ်ပေါက်လာပါမည်လားဟု တင်လျှောက်မေးမြန်း၏။ အရှင်မြတ်က ငါ၏ ပဋိညာဉ်သည် ဒုစရိုက်ကောင်များအတွက် မဟုတ်ဟု မိန့်တော်မူ၏။
2|125|၁၂၅။	ငါသည် မက္ကာရှိ ကအ်ဗာဗလီကျောင်းတော်ကို လူသားတို့ သွားရောက်စုဝေးဖို့ရာ ဘေးမဲ့ဌာန ဖြစ်စေတော်မူ၏။ အေ၊ လူသားတို့ သင်တို့သည် တမန်တော်အီဗရာဟီမ် ဆွလာသ်ဝတ်ပြုရန် ရပ်တန့်သောနေရာကို သင်တို့၏ ဆွလာသ်ဝတ်ပြုရာနေရာအဖြစ်ဖြင့် အသုံးပြုကြလော့ဟု ဤဗလီ ကျောင်းတော်နှင့်ပတ်သက်၍ ဗျာဒိတ်ပေးတော်မူ၏။ ငါသည် တမန်တော်အီဗရာဟီမ်နှင့် တမန် တော် အစ္စမာအီလ်တို့အား သင်တို့နှစ်ဦးသည် ငါ၏ကျောင်းတော်ကို လူသားတို့လှည့်ခြင်း ကမ္မဋ္ဌာန်း ထိုင်ခြင်း၊ ဝတ်တက်ခြင်း စသည့် အထူးဝတ်တော်များကို ပြုဖို့ရာ သန့်ရှင်းစင်ကြယ် သုတ်သင် ရှင်းလင်းထားကြဟု ဗျာဒိတ်ပေးတော်မူ၏။
2|126|၁၂၆။	တမန်တော် အီဗရာဟီမ်မ်သည် အရှင်မြတ်အား အို - အကျွန်ုပ်၏ အရှင်သခင် ဤအရပ်ဒေသကို ဘေးမဲ့ဒေသဟု ပြဌာန်းထားတော်မူပါ။ ဤအရပ်သားထဲမှ အလ္လာဟ်အရှင်မြတ်နှင့် နောက်ဆုံးနေ့၌ ယုံကြည်သူတို့အား စားနပ်ရိက္ခာ အသီးအနှံများကို ပေးသနားတော်မူပါအရှင်ဟု ဆုတောင်း၏။ ထိုအခါ အရှင်မြတ်က အကြင်သူသည် မယုံကြည်သူဖြစ်အ့ံ။ ထိုသူအား ခေတ္တခဏ တင်းတိမ် ရောင့်ရဲစေတော်မူမည်။ ထို့နောက် သူ့ကို ငရဲမီးထဲသို့ ဝင်စေတော်မူမည်။ ထိုငရဲသည် အလွန်ဆိုးဝါး သော ခရီးဆုံးဖြစ်၏ဟု မိန့်တော်မူ၏။
2|127|၁၂၇။	တမန်တော် အီဗရာဟီမ်နှင့်သားတော် အစ္စမာအီလ်တို့သည် ကအ်ဗာကျောင်းတော်နေရာတွင် ကျောက်မြစ်ချနေသောအခါ တမန်တော် အီဗရာဟီမ်က အို - ကျွန်ု်ပ်တို့၏အရှင်သခင်၊ အကျွန်ုပ်တို့ ၏ ဤကောင်းမှုကို လက်ခံတော်မူပါအရှင်၊ အရှင်မြတ်သာလျှင် အကြွင်းမဲ့ ကြားတော်မူသော အရှင် အကြွင်းမဲ့သိတော်မူသောအရှင်ဖြစ်တော်မူပါ၏။
2|128|၁၂၈။	အို - အကျွန်ုပ်တို့၏ အရှင်သခင်၊ အကျွန်ုပ်တို့ကို အရှင်အားကျိုးနွံနာခံစေတော်မူပါ။ အကျွန်ုပ်တို့၏ သားမြေးအဆက်ဆက်တို့ကိုလည်း အရှင်အား ကျိုးနွံနာခံသော အမျိုးအနွယ်ဖြစ်စေတော်မူပါ။ အကျွန်ုပ်တို့အား ဆွလာသ်ဝတ်ပြုနည်း အဖြာဖြာတို့ကို သွန်သင်ပြတော်မူပါ။ အကျွနု်ပ်တို့ကို အပြစ် စေလွှတ်တော်မူပါ။ အရှင်သည် အပြစ်လွှတ်တော်မူသောအရှင်၊ ကောင်းချီးမင်္ဂလာပေးတော်မူသော အရှင်ဖြစ်တော်မူပါ၏။
2|129|၁၂၉။	အို - အကျွန်ုပ်တို့အရှင်သခင်၊ အကျွန်ုပ်တို့သားမြေးမြစ်တို့အား သူတို့၏သားချင်းထဲမှ အရှင်၏ ပညတ်တော်များကို ရွတ်ဖတ်ဟောပြောမည့်သူ၊ ကျမ်းတော်ကို သွန်သင်ပြသမည့်သူ ပညာ၊ ပညာအလင်းရောင်ပေးမည်သူ၊ ကောင်းမှုတိုးပွားသည့် သန့်ရှင်းမြင့်မြတ်စေမည့်သူ။ တမန်တော် တစ်ပါးကို ပွင့်စေတော်မူပါ၊ အရှင်သည် အနန္တတန်ခိုးတော်အရှင်၊ အနန္တဉာဏ်တော်ရှင် အမှန်ပင် ဖြစ်တော်မူပါ၏။
2|130|၁၃ဝ။	မိမိကိုယ်ကိုမိမိ ယုတ်ည့ံသိမ်ဖျင်းအောင်ပြုသော သူမိုက်မှတပါး အဘယ်သူသည် တမန်တော် အီဗရာဟီမ်၏ သာသနာတော်ကို စွန့်ပစ်သနည်း။ အကယ်စင်စစ် ငါ့အရှင်သည် သူ့ကို ဤလောက ၌ ရွေးကောက်ချီးမြှင့်တော်မူ၏။ နောင်တမလွန်ဘဝ၌လည်း တရားတော်ကို စောင့်စည်း ရိုသေ သူတို့ဘောင်တွင် သူသည် အပါအဝင်ဖြစ်၏။
2|131|၁၃၁။	သူ၏ အရှင်သခင်က အေ - အီဗရာဟီမ်၊ သင်သည် ငါ့အား ကျိုးနွံနာခံလော့ဟု ဗျာဒိတ် ပေးတော်မူသောအခါ သူသည် အကျွန်ုပ်သည် စကြဝဠာတို့၏အရှင်သခင်အား ကျိုးနွံပါပြီဟု တင်လျှောက်၏။
2|132|၁၃၂။	တမန်တော် အီဗရာဟီမ်သည် မိမိ၏သားမြေးတို့အား ယင်းသို့ပြုကျင့်ရန် မှာထား၏။ တမန်တော် ယာကွပ်လည်း ထိုနည်းအတူမှာထား၏။ သူတို့၏ သြဝါဒမှာ အေ၊ ငါ၏ သားမြေးတို့ မှတ်သား ကြလော့။ အလ္လာဟ်အရှင်မြတ်သည် သင်တို့အတွက် မှန်ကန်သော သာသနာတော်ကို ရွေးချယ်တော် မူပြီ။ ထို့ကြောင့် သင်တို့သည် အလ္လာဟ်အရှင်မြတ်အား ကျိုးနွံသူများမှတပါး အခြားသူများအဖြစ် ဖြင့် မိမိအသက်ကို မကုန်စေကြလင့်။
2|133|၁၃၃။	သို့မဟုတ် သင်တို့သည် တမန်တော်ယာကွပ်အသက်ကုန်ခါနီးတွင် ရှိကြသလော ထိုအခါ သူသည် မိမိ၏ သားမြေးတို့အား အမောင်တို့ ငါကွယ်လွန်လျှင် သင်တို့သည် မည်သည့်အရာကို ကိုးကွယ် မည်နည်းဟုမေး၏။ သူတို့က အို၊ ဖခင် အကျွန်ုပ်တို့ဥည် ဖခင်နှင့်တကွ ဖခင်၏ဘိုးဘဖြစ်သော တမန်တော်အီဗရာဟီမ်၊ တမန်တော် အစ္စမာအီလ်၊ တမန်တော် အစ္စဟတ်တို့၏ အရှင်သခင်အား ကိုးကွယ်ပါမည်။ အကျွန်ုပ်တို့သည် အရှင်မြတ်အား ကျိုးနွံကြပါ၏ ဟု ဖြေကြ၏။
2|134|၁၃၄။	ဤသူတို့၏အသင်းသည် ပျောက်ကွယ်သွားကြပြီ။ သူတို့သည် သူတို့၏ ပြုကျင့်မှုအကျိုးကို ခံစားကြ ရ၏။ သင်တို့လည်း သင်တို့၏ ကောင်းမှုအကျိုးကိုသာ ခံစားရ၏။ ထို့ပြင် သင်တို့အး သူတို့၏ ပြုကျင့်မှုများကိုမေးမြန်းစစ်ကြောမည်မဟုတ်ချေ။
2|135|၁၃၅။	ထို့ပြင် သူတို့က၊ ဟယ် - အချင်းတို့ သင်တို့သည် ရဟူဒီအသင်းသား သို့မဟုတ် ခရစ်ယာန် ဘာသာဝင်များဖြစ်ကြလော့။ သို့မှသာလျှင် သင်တို့အား လမ်းမှန်ကို ညွှန်ပြလိမ့်မည်ဟု ပြောကြ၏။ အေ - မိုဟမ္မဒ်၊ သင်သည် သူတို့အား အကျွင်္နုပ် သင်တို့စကားကို နားမထောင်နိုင်။ သို့သော် အကျွန်ုပ်တို့သည် ဖြောင့်မတ်တည်ကြည်သော တမန်တော် အီဗရာဟီမ်၏ သာသနာတော်ကို လိုက်နာယုံကြည်ကြ၏။ ထိုတမန်တော်သည် ဆင်းတုရုပ်ပွားကို ကိုးကွယ်သူများထဲမှ မဟုတ်ပေဟု ဟောကြားလော့။
2|136|၁၃၆။	အို - မွတ်စလင်မ်အပေါင်းတို့၊ သင်တို့က အကျွန်ုပ်တို့သည် အလ္လာဟ်အရှင်မြတ်နှင့်တကွ အကျွန်ုပ် ထံသို့ ချပေးတော်မူသောကုရ်အာန်ကျမ်းတော်မြတ်၊ တမန်တော်အီဗရာဟီမ် တမန်တော် အစ္စမာအီလ်၊ တမန်တော်အစ္စဟတ်၊ တမန်တော်ယာကွပ်၊ သူတို့၏သား၊ မြေး၊ မြစ်တို့ထံ ကျရောက် လာသော ကျမ်းတော်များ၊ တမန်တော်မူဆာနှင့် တမန်တော်အီဆာတို့ရရှိသော ကျမ်းဂန်တော် များ၊ အခြားတမန်တော်တို့ သူတို့၏ အရှင်သခင်ထံမှရရှိသော ကျမ်းတော်များကို ယုံကြည်ကြပါ၏။ အကျွန်ုပ်သည် ထိုတမန်တော်များကို တပါးတက်တပါး သာလွန်မြင့်မြတ်သည်ဟု မခွဲခြားကြပါ။ အကျွန်ုပ်တို့သည် အလ္လာဟ်အရှင်မြတ်ကိုသာလျှင် ကျိုးနွံနာခံပါ၏ဟု မြွက်ဆိုကြလော့။
2|137|၁၃၇။	ထို့ပြင် သူတို့သည် သင်တို့ယုံကြည်သည့်အတိုင်း ယုံကြည်ကြလျှင် သူတို့သည် လမ်းမှန်ကို ညွှန်ပြခြင်း ခံရသူများဖြစ်ကြ၏။ သို့သော် သူတို့သည် မယုံကြည်ဘဲ ကျောခိုင်းသွားလျှင် သူတို့သည် ဂိုဏ်းခွဲသွား သူများဖြစ်ကြ၏။'' သင့်ကို သူတို့မှ ကာကွယ်ဘို့ရာ အလ္လာဟ်အရှင်နှင့် လုံလောက်တော်မူလိမ့်မည်။ အရှင်မြတ်သည် အရာရာကို ကြားသိတော်မူသောအရှင်၊ မြင်တော်မူသောအရှင် ဖြစ်တော်မူ၏။
2|138|၁၃၈။	အကျွန်ုပ်တို့သည် အကျွန်ုပ်တို့၏ အဆင်းအရောင်ကို အလ္လာဟ်ထံမှယူသည်။ အရောင်ဆိုးရာ၌ အဘယ်သူသည် အလ္လာဟ်ထက်သာမည်နည်း။ အကျွန်ု်ပ်တို့သည် အရှင်မြတ်အား ကိုးကွယ်သူများ ဖြစ်ကြ၏။
2|139|၁၃၉။	အို၊ တမန်တော်၊ သင်သည် ရှေးကျမ်းတော်ရရှိသူတို့အား ဟောကြားလော့။ ဟယ် အချင်းတို့ သင်တို့သည် အလ္လာဟ်အရှင်မြတ်နှင့်စပ်လျဉ်း၍ အကျွန်ု်ပ်တို့နှင့် အငြင်းအခုံပြုကြသလော။ အရှင်မြတ်သည် အကျွန်ုပ်တို့နှင့် သင်တို့၏ အရှင်သခင်ဖြစ်တော်မူ၏။ အကျွန်ုပ်တို့၏ ပြုကျင့်မှုများ သည် အကျွန်ုပ်တို့အဘို့ဖြစ်သည်။ သင်တို့၏ ပြုကျင့်မှုများသည် သင်တို့အဘို့ဖြစ်သည်။ အကျွန်ု်ပ်တို့ သည် အရှင်မြတ်အားသာ အမှန်ကိုးကွယ်ပါ၏။
2|140|၁၄ဝ။	သို့မဟုတ် သင်တို့က တမန်တော် အီဗရာဟီမ်၊ တမန်တော်အစ္စမာအီလ်၊ တမန်တော် အစ္စဟတ်၊ တမန်တော် ယာကွတ်နှင့် သူတို့၏ သား၊ မြေး၊ မြစ်တို့သည် ရဟူဒီလူမျိုးသို့မဟုတ် ခရစ်ယာန် ဘာသာဝင်လူမျိုးဟု ဆိုလိုကြသလော။ သင်တို့သည် အသိဆုံးလော၊ သို့မဟုတ် အလ္လာဟ်လော။ အလ္လာဟ်အရှင်မြတ်အထံတော်မှ မိမိကိုယ်တိုင်ရရှိထားသော သက်သေခံချက်ကို ထိမ်ငှက်ထားသူထက် သာလွန် မတရားသူသည် အဘယ်သူဖြစ်သနည်း။ အလ္လာဟ်အရှင်မြတ် သည် သင်တို့ ပြုကျင့်သည်ကို သိတော်မမူ မဟုတ်ပေ။
2|141|၁၄၁။	ဤလူများသည် သေလွွန်ကွယ်ပျောက်သွားကြပြီး သူတို့သည် ၎င်းတို့ပြုကျင့်မှုများ၏ အကျိုးအပြစ် ကို ခံစားရကြ၏။ သင်တို့လည်း သင်တို့၏ ပြုကျင့်မှုများ၏ အကျိုးအပြစ်ကို ခံစားရကြ၏။ သင်တို့ သည် သူတို့၏ ပြုကျင့်မှုကို စစ်ကျောမေးမြန်းခြင်း ခံကြရမည်မဟုတ်ချေ။
2|142|၁၄၂။	လူများအနက်မှ ဉာဏ်နည်းသူတို့က သူတို့အား မိမိတို့ရှေးက မျက်နှာမူသော (ကေဗလာ)မှ အခြား ဘက်သို့ အယ်သူ မျက်နှာလှည့်စေသနည်း။ ပြောဆိုလတ္တံ့။ သင်တမန်တော်ဟောကြားလော့။ အလ္လာဟ်သည် အေ့ရှနှင့်အနောက်ကို ပိုင်တော်မူ၏။ အရှင်မြတ်သည် လမ်းညွှန်လိုသောသူအား လမ်းမှန်ကို ညွှန်ပြတော်မူ၏။
2|143|၁၄၃။	သင်တို့သည် လူသားအပေါင်းတို့အပေါ်၌ သက်သေဖြစ်စေခြင်းငှာသော်လည်းကောင်း၊ တမန်တော် မုဟမ္မဒ်သည် သင်တို့အပေါ်၌ သက်သေခြင်းစေခြင်းငှာသော်လည်းကောင်း၊ ငါအရှင်မြတ်သည် သင်တို့အား လူသားတို့အလယ်တွင် ကြားလူမျိုးအဖြစ်ဖြင့် ဖန်ဆင်းထားတော်မူ၏။ ငါအရှင်သည် တမန်တော်မုဟမ္မဒ်နောက်သို့လိုက်သောသူနှင့် မလိုက်သောသူတို့ကို ခွဲခြား သိစေရန် သင်တို့ရှေးကမျက်နှာမူသော(ကေဗလာ)ကိုသတ်မှတ်ပေးတော်မူ၏။ အရှင်မြတ်လမ်းပြ တော်မူခြင်းခံရသောသူတို့မှတပါး အခြားသူတို့အဘို့ ထို(ကေဗလာ)ကိစ္စသည် အလွန်နက်နဲသော စုံစမ်းတော်မူခြင်းဖြစ်၏။ သို့သော် အလ္လာဟ်အရှင်မြတ်သည် သင်တို့၏ယုံကြည်မှုကို အကျိုးမဲ့ အချည်းနှီးဖြစ်စေလိုတော်မမူပေ။ အကြောင်းမူကား အလ္လာဟ်အရှင်မြတ်သည် လူသားတို့အပေါ်တွင် မဟာကရုဏာတော်ပြတော်မူသော အရှင်ဖြစ်တော်မူ၏။
2|144|၁၄၄။	အေ - မိုဟမ္မဒ်၊ သင်သည် အထက်ကောင်းကင်ဘုံသို့ မျက်နှာမူ၍ ညွှန်ပြချက်ကို ပန်ထွာနေသည်ကို ငါ မြင်တော်မူ၏။ ငါသည် သင့်အား(ကေဗလာ)အသစ်ဘက်သို့ မျက်နှာမူစေတော်မူမည်။ ထို (ကေဗလာ)ကို သင်သည် အလွန်မြတ်နိုး၏။ ထို့ကြောင့် သင်သည် ဘေးမဲ့ဖြစ်သော ကအဘာဗလီ ကျောင်းတော်ဘက်သို့ မျက်နှာမူလော့။ အို - ယုံကြည်သူ မွတ်စလင်မ်အပေါင်းတို့ သင်တို့သည် မည်သည့်နေရာအရပ်တွင်ဖြစ်စေ ဆွလာဝတ်ပြုသောအခါ ထိုကအဘာကျောင်းတော်ဘက်သို့ မျက်နှာ မူကြလော့။ မှတ်သားကြလော့။ ရှေးကျမ်းတော်ကိုရရှိသောသူတို့သည် ကုရ်အာန်ကျမ်းတော် သည် သူတို့၏အရှင်သခင်အထံတော်မှ အမှန်ပင်ဖြစ်သည်ဟု သိကြ၏။ အလ္လာဟ်အရှင်မြတ်သည် သူတို့ ပြုကျင့်သည်ကို သိတော်မမူ မဟုတ်ပေ။
2|145|၁၄၅။	အို - တမန်တော် သင်သည် ရှေးကျမ်းတော်ရရှိသူတို့ထံ နမိတ်လက္ခာအ့ံဖွယ်တော် အမျိုးမျိုးကို ယူဆောင်လာသော်လည်း သူတို့သည် သင်၏(ကေဗလာ)ဘက်သို့ မျက်နှာမူမည် မဟုတ်ပေ။ သင်လည်း သူတို့၏ (ကေဗလာ)ဘက်သို့ မျက်နှာမမူနိုင်ပေ။ သူတို့သည် တစ်ဦး၏ (ကေဗလာ)ဘက် သို့ တစ်ဦးမျက်နှာမမူနိုင်ပေ။ သင်သည် သင့်ထံကျရောက်လာသော အသိတရားကို ရရှိလာပြီးနောက် သူတို့၏အလိုဆန္ဒကိုလိုက်လျှင် အပြစ်ကျူးလွန်သူတို့၏ဘောင်တွင် အပါအဝင် မုချဧကန်ဖြစ်၏။
2|146|၁၄၆။	ရှေးကျမ်းတော်ကို ရရှိသူတို့သည် မိမိတို့သားများကို မှတ်မိသကဲ့သို့ ကုရ်အာန်ကျမ်းတော်ကို မှတ်မိကြ ၏။ သို့သော် သူတို့အနက် လူတစ်စုသည် အမှန်ကိုသိလျက် ထိန်ဝှက်ထားကြ၏။
2|147|၁၄၇။	အို - တမန်တော် ကုရ်အာန်ကျမ်းတော်သည် သင်၏အရှင်သခင်အထံတော်မှ သစ္စာတရားတော် အစစ်ဖြစ်၏။ ထို့ကြောင့် သင်သည် ဒွိဟဖြစ်သောသူတို့ဘောင်တွင် အပါအဝင်မဖြစ်လင့်။
2|148|၁၄၈။	လူတိုင်းလူတိုင်းမှာပင် မိမိတို့မျှော်မှန်းချက်ပန်းတိုင်တစ်ခုစီရှိ၏။ ထို့ကြောင့်သင်တို့သည် ကောင်းမှု များ၌ အချင်းချင်းပြိုင်ဆိုင်ကြလော့။ သင်တို့သည် မည်သည့်နေရာအရပ်၌ပင် ရှိငြားသော်လည်း အလ္လာဟ်အရှင်မြတ်သည် သင်တို့အားလုံးကို အတူတကွ စုရုံးတော်မူမည်။ ကြည့်ကြလော့။ အလ္လာဟ် အရှင်မြတ်သည် အရာခပ်သိမ်းကုန်တို့ကို ပြုနိုင်စွမ်းတော်မူ၏။
2|149|၁၄၉။	အို - တမန်တော် မုဟမ္မဒ်၊ သင်သည် မည်သည့်နေရာ၌ ဆွလာသ်ဝတ်ပြုရန်ထွက်လာသောအခါ ဘေးမဲ့ဖြစ်သော ကအဘာဗလီကျောင်းတော်ဘက်သို့ မျက်နှာမူလော့။ ကြည့်လော့။ ၎င်းသည် သင်၏ အရှင်သခင်အထံတော်မှ တရားမှန်ဖြစ်၏။ အလ္လာဟ်အရှင်မြတ်သည် သင်တို့ပြုသည်ကို သိတော်မမူမဟုတ်ပေ။
2|150|၁၅ဝ။	အို - တမန်တော်၊ သင်သည် မည်သည့်နေရာမှာမဆို ဆွလာသ်ဝတ်ပြုရန်ထွက်လာသောအခါ သင်သည် ဘေးမဲ့ဖြစ်သော (ကအဗာ)ဗလီကျောင်းတော်ဘက်သို့ မျက်နှာမူလော့။ အို မွတ်စလင်မ် တို့ သင်တို့သည် မည်သည့်နေရာမှာမဆို ရှိသော်လည်း ဆွလာသ်ဝတ်ပြုသောအခါ ထိုကျောင်းတော် ဘက်သို့မျက်နှာမူကြလော့။ သို့မှသာလျှင် မတရားသူများမှတပါး လူသားတို့သည် သင်တို့နှင့် အငြင်း အခုံ မပြုနိုင်ပေ။ သူတို့ကို မကြောက်ရွံ့ကြလင့်။ ငါအရှင်အား ကြောက်ရွံ့ကြလော့။ ယင်းသို့ မျက်နှာမူခြင်းမှာ သင်တို့အပေါ်၌ ငါသည် ငါ၏ကျောင်းချီးမင်္ဂလာတော်ကို ပြည့်ဝစုံလင်စေတော် မူဖို့ရာဖြစ်၏။ သင်တို့အား လမ်းမှန်ကို ညွှန်ပြဖို့ရာလည်းဖြစ်၏။
2|151|၁၅၁။	ငါသည် သင်တို့ထံသို့ သင်တို့အထဲမှ တမန်တော်တပါးကို စေလွှတ်တော်မူ၏။ သူသည် သင်တို့အား ငါ၏ နှုတ်ကပတ်တော်များကို တင်ပြရွတ်ဖို့ရာ သင်တို့ကို သန့်စင်ဖို့ရာ သင်တို့အား ကျမ်းတော်နှင့် နက်နဲသောပညာကို သွန်သင်ပြသဖို့ရာ သင်တို့မသိသည်ကို သင်ကြားပေးဖို့ရာသာဖြစ်၏။
2|152|၁၅၂။	ထို့ကြောင့် သင်တို့သည် ငါအား သတိရကြလော့။ ငါလည်း သင်တို့ကို သတိရတော်မူမည်။ ငါ၏ ကျေးဇူးတော်ကိုသိကြလော့။ ငါ့အား ကျေးဇူးမကန်းကြလင့်။
2|153|၁၅၃။	အေ၊ ယုံာကည်သူတို့ သင်တို့သည် အစောင်အမတော်ကို သည်းခံခြင်းတရား ဆွလာသ်ဝတ်ပြုခြင်း အားဖြင့် ရှားမှီးကြကုန်လော့။ ကြည့်ကြလော့။ အလ္လာဟ်သည် သည်းခံသူတို့နှင့်အတူတကွ ရှိတော် မူ၏။
2|154|၁၅၄။	ထို့ပြင် အလ္လာဟ်အရှင်မြတ်၏လမ်းတော်၌ အသတ်ခံရသူတို့ကို သေပြီဟု မဆိုကြလင့်။ ထိုသူတို့ သည် မသေပေ။ အသက်ရှင်လျက်ရှိကြ၏။ သို့သော် သင်တို့သည် မမြင်စွမ်းနိုင်ကြပေ။
2|155|၁၅၅။	ငါသည် သင်တို့အား ကြောက်ရွံ့ခြင်း၊ မွတ်သိပ်ခြင်း၊ ဥစ္စာပစ္စည်း၊ အသက်စည်းစိမ် ကောက်ပဲသီးနှံ ဆုံးရှုံးခြင်းတို့ဖြင့် မုချဧကန် စမ်းသပ်တော်မူမည်။ သို့သော် သင်သည် သည်းခံတည်ကြည်ကြသူတို့ အား ဝမ်းမြောက်ဘွယ်သတင်းကိုပေးလော့။
2|156|၁၅၆။	ဘေးအန္တရာယ်ကျရောက်သောအခါ ထိုသူတို့က ကြည့်လော့။ အကျွန်ုပ်တို့သည် အရှင်မြတ်၏ ကျေးကျွန်များဖြစ်ကြ၏။ ကြည့်ကြလော့။ အကျွန်ုပ်တို့သည် အရှင်မြတ်အထံတော်သို့ ပြန့်နေကြသည် ဟု ဆိုကြ၏။
2|157|၁၅၇။	ထိုသူတို့သည် မိမိတို့အပေါ် မိမိတို့၏ အရှင်သခင်အထံတော်မှ ကောင်းချီးမင်္ဂလာတော်နှင့် ဂုဏ်ကျေးဇူးတော်များကျရောက်သူများဖြစ်ကြ၏။ သူတို့သည် လမ်းမှန်ကို ညွှန်ပြခြင်းခံရသူများ ဖြစ်ကြ၏။
2|158|၁၅၈။	ကြည့်ကြလော့။ စဖွာတောင်နှင့် မာရ်ဝါတောင်တို့သည် အလ္လာဟ်အရှင်မြတ်၏ သက်သေသာဓက တော်များဖြစ်ကြ၏။ ထို့ကြောင့် သတ်မှတ်ပြဋ္ဌာန်းထားသောအချိန်ကာလတော်အတွင်း အရှင်မြတ်၏ ဗလီကျောင်းတော်သို့ ဝတ်ပြုသွားသူတို့ သို့မဟုတ် အခြားအချိန်ကာလတွင် သွားရောက်သူတို့အဖို့ ထိုတောင်နှစ်ပါးကို ရှေးမိစ္ဆာဒိဋ္ဌိတို့ ခေတ်ထုံးစံအတိုင်း လှည့်လည်ခြင်းသည် အပြစ်မထိုက်ချေ။ အကြင်သူသည် မိမိအလိုအလျောက် မိမိအကျိုးဖြစ်စေရန် ကုသိုလ်ကောင်းမှုပြု၏။ အလ္လာဟ် အရှင်မြတ်သည် မုချဧကန်အကျိုးတုန့်ပြန်တော်မူ၏။ သိမြင်တော်မူ၏။
2|159|၁၅၉။	ငါအရှင်မြတ်သည် ရှေးကျမ်းတော်၌ ကုရ်အာန်ကျမ်းတော်အကြောင်းကို ထင်ရှားစွာ ဖော်ပြထား တော်မူပြီးသည့်နောက် အကြင်သူတို့သည် ငါချပေးတော်မူသော သက်သေသာဓကများနှင့် လမ်းညွှန် ပြချက်ကို ထိန်ဝှက်ထား၏။ ထိုသူတို့သည် အလ္လာဟ်အရှင်မြတ် ကျိန်ဆဲတော်မူခြင်းကို ခံကြရ၏။ ကျိန်ဆဲခြင်းအခွင့်အာဏာရရှိသူတို့၏ကျိန်ဆဲခြင်းကိုလည်း ခံရကြ၏။
2|160|၁၆ဝ။	သို့သော် မိမိတို့အပြစ်များကို သတိသံဝေဂရ၍ မိမိကိုယ်ကို မိမိပြုပြင်၍ တရားတော်ကို ထင်ရှားသူတို့ မူကား ယင်းကျိန်ဆဲခြင်းမှ လွတ်ကင်းရကြ၏။ ဤလူများအပေါ်၌ ငါအရှင်မြတ်သည် အပြစ်လွှတ် တော်မူ၏။ ငါသည် အပြစ်လွှတ်တော်မူသော ကျောင်းချီးမင်္ဂလာပေးတော်မူသော အရှင်ဖြစ်တော် မူ၏။
2|161|၁၆၁။	ကြည့်ကြလော့။ အကြင်သူတို့သည် မယုံကြည်ကြ။ မယုံကြည်ပဲလျက် အသက်ကုန်ကြ၏။ ထိုသူတို့ အပေါ်၌ အလ္လာဟ်၊ ကောင်းကင်တမန်တော်များ၊ လူသားများအားလုံးတို့၏ ကျိန်ဆဲခြင်းစုပေါင်း ကျရောက်၏။
2|162|၁၆၂။	သူတို့သည် ထိုကျိန်ဆဲခြင်းအတွင်း နေကြရ၏။ သူတို့အတွက် သူတို့၏အပြစ်ဒဏ်ကို လျော့ပေါ့ မည် မဟုတ်။ ေ့ရွှဆိုင်းထားမည်လည်းမဟုတ်။
2|163|၁၆၃။	သင်တို့၏ အရှင်သခင်သည် တစ်ဆူတည်းသောအလ္လာဟ်ဖြစ်တော်မူ၏။ မဟာကရုဏာတော်အရှင်၊ အနန္တဂုဏ်ကောင်းချီးမင်္ဂလာတော်သခင် အရှင်မြတ်မှတပါး အခြားအရှင်သခင်မရှိပေ။
2|164|၁၆၄။	ကြည့်ကြလော့။ မိုးမြေများကို ဖန်ဆင်းတော်မူခြင်း၌လည်းကောင်း၊ ညဉ့်နှင့်နေ့ကို အလှည့်ကျ လဲလှယ်တော်မူခြင်း၌သော်လည်းကောင်း လူသားတို့အကျိုးငှာ လှေသင်္ဘောများကို ပင်လယ် သမုဒ္ဒရာရေပြင်ကြောဝယ် ဖြတ်သန်းသွားလာခြင်း၌သော်လည်းကောင်း၊ မိုးကောင်းကင်မှ အလ္လာဟ်အရှင်မြတ် သွန်ချတော်မူသော မိုးရေ၌သော်လည်းကောင်း၊ ၎င်းမိုးရေအားဖြင့် သေနေသောမြေကို အသက်သွင်းပေးတော်မူခြင်း၌သော်လည်းကောင်း၊ ကမ္ဘာမြေပေါ်၌ တိရိစ္ဆာန် အမျိုးမျိုးကို အပြန့်အနှံ့ကြဲဖြန့်တော်မူခြင်း၌သော်လည်းကောင်း၊ လေများကို ပြောင်းလဲတိုက်ခတ် စေတော်မူခြင်း၌သော်လည်းကောင်း မိုးမြေစပ်ကြား တွဲလွဲကျနေသော မိုးတိမ်မိုးသားတို့၌သော် လည်းကောင်း စဉ်းစားဉာဏ်ရှိသူတို့အဖို့ အလ္လာဟ်အရှင်မြတ်၏ သက်သေသာဓကတော်များ ပါရှိ ကြ၏။
2|165|၁၆၅။	သို့ပါလျက် လူသားတို့အနက် အချို့သည် အရာဝထ္ထုများကို အလ္လာဟ်အရှင်မြတ်နှင့်အတူထား၍ ကိုးကွယ်ကြ၏။ သူတို့သည် အရှင်မြတ်အား သဒ္ဓါကြည်ညိုမြတ်နိုးသကဲ့သို့ ထိုအရာများကို မြတ်နိုး ကြ၏။ သို့သော် ယုံကြည်ခြင်းတရားရှိသူတို့မူကား အလ္လာဟ်အရှင်မြတ်အားသာ စိတ်အားထက်သန် စွာနှင့် သဒ္ဒါကြည်ညိုမြတ်နိုးကြ၏။ အကယ်၍ မကောင်းမှုကို ပြုသူတို့သည် မိမိတို့ခံစားရမည့်အပြစ် ဒဏ်တော်ကို မြင်ရသောနေ့၌ အချုပ်အခြာအာဏာတော်ကို အလ္လာဟ်အရှင်မြတ်ပိုင်တော်မူကြောင်း၊ အရှင်မြတ်သည် အပြစ်ဒဏ်ခတ်တော်မူရာ၌ ပြင်းထန်တော်မူကြောင်းတို့ကို သိလျှင်ကောင်းလေစွ။
2|166|၁၆၆။	တရားစီရင်တော်မူသောနေ့တော်ကြီး၌ အကြီးအကဲ ေ့ရှဆောင်တို့က မိမိတို့ နောက်လိုက်တို့ကို အသိမပြု စွန့်ပစ်ထားသောနေ့ သူတို့အားလုံးသည် အပြစ်ဒဏ်တော်ကို မျက်ဝါးထင်ထင် မြင်ရသော နေ့ မျှော်မှန်းချက်ပန်းတိုင်များသည် သူတို့နှင့်အတူ ပျက်ပြုန်းရသောနေ့။
2|167|၁၆၇။	ထိုနေ့၌ နောက်လိုက်များက အကယ်၍ အကျွန်ု်ပ်တို့တဖန် ပြန်သွားနိုင်ပါလျှင် ထိုေ့ရှဆောင်များသည် အကျွန်ုပ်တို့အားစွန့်ပစ်သကဲ့သို့ သူတို့ကို စွန့်ပစ်မည်သာတည်းဟု ပြောဆိုကြ၏။ ယင်းသို့ အလ္လာဟ် အရှင်မြတ်သည် သူတို့အားသူတို့ပြုကျင့်မှုသည် သူတို့၏ ဒုက္ခဖြစ်သည်ကို ပြတော်မူလတ္တံ့။ သူတို့သည် ငရဲမီးထဲမှ ထွက်ရမည်မဟုတ်ပေ။
2|168|၁၆၈။	အို - လူသားတို့ သင်တို့သည် ကမ္ဘာမြေပေါ်ဝယ် သန့်ရှင်းသော တရားသော အစားအစာများကို မှီဝဲသုံးစွဲကြလော့။ ရှိုင်တွာန်မာရ်နတ်၏ခြေရာကို မနင်းကြလင့်။ ကြည့်ကြလော့။ ရှိုင်တွာန်သည် သင်တို့အတွက် ထင်ရှားသောရန်သူဖြစ်၏။
2|169|၁၆၉။	ရှိုင်တွာန်သည် သင်တို့အားမကောင်းမှု မတရားမှုနှင့် ညစ်ပတ်မှုများကိုသာ ကျူးလွန်ရန် အားပေး တိုက်တွန်း၏။ အရှင်မြတ်နှင့်စပ်လျဉ်း၍ သင်တို့မသိသောအရာများကို ပြောဆိုဖို့ရာလည်း လှုံ့ဆော် ၏။
2|170|၁၇ဝ။	ထို့ပြင် သူတို့အား၊ ဟယ် - အချင်းတို့ သင်တို့သည် အလ္လာဟ်အရှင်မြတ်ချပေးတော်မူသော တရား တော်ကို လိုက်နာကြလော့ဟု ပြောသောအခါ သူတို့က အကျွန်ုပ်တို့သည် မိရိုးဖလာကိုသာ လိုက်နာ သည်ဟု ပြန်ပြောကြ၏။ သူတို့သည် မိမိတို့မိဘဘိုးဘွားတို့အသိဉာဏ် လုံးဝမရှိ၊ နည်းပြလမ်းညွှန် တစ်စုံတစ်ရာ မရှိသော်လည်း မိရိုးဖလာအတိုင်း ပြုကျင့်ကြမည်လော။
2|171|၁၇၁။	တမန်တော်ကို မယုံကြည်သောသူသည် ဟစ်အော်ကြွေးကြော်သောအသံမျွှပါး အခြားအသံကို ကြားလည်း မကြား၊ နားလည်မလည်သောသူကိုခေါ်သောသူပမာကဲ့သို့ဖြစ်၍ သူတို့သည် အပင်း၊ အအ၊ အကန်းဖြစ်သောကြောင့် အသိဉာဏ်ကင်းမဲ့ကြ၏။
2|172|၁၇၂။	အို - ယုံကြည်သူတို့၊ ငါအရှင်ပေးသနားတော်မူသည့် မွန်မြတ်သောအစားအစာကို မှီဝဲသုံးစွဲကြ လော့။ သင်တို့သည် အလ္လာဟ်အရှင်မြတ်အား မုချဧကန်ကိုးကွယ်ကြလျှင် အရှင်မြတ်၏ ဂုဏ် ကျေးဇူးတော်ကို ချီးကျူးကြလော့။
2|173|၁၇၃။	အလ္လာဟ်အရှင်မြတ်သည် သင်တို့အား မိမိအလိုအလျောက်သေသော တိရစ္ဆာန်၏ အသား၊ သွေး၊ ဝက်သားနှင့် အရှင်မြတ်၏နာမတော်မှတပါး အခြားနာမည်ကိုတသ၍ သတ်မှတ်သောတိရစ္ဆာန်၏ အသားတို့ကို မစားရဟု တားမြစ်တော်မူ၏။ သို့သော် မမက်မောဘဲ မတရားကျူးလွန်လို့ပဲ အကျဉ်း အကြပ်နှင့်တွေ့ကြုံ၍ မိမိအသက်မသေစိမ့်သောငှာ၊ ထိုအစာများကို စားရလျှင် ထိုစားသူ၌ အပြစ် မထိုက်ပေ။ ကြည့်ကြလော့။ အလ္လာဟ်အရှင်မြတ်သည် အပြစ်လွှတ်တော်မူသော ကောင်းချီးမင်္ဂလာ ပေးသနားတော်မူသောအရှင်ဖြစ်တော်မူ၏။
2|174|၁၇၄။	ကြည့်ကြလော့။ အကြင်သူတို့သည် အလ္လာဟ်အရှင်မြတ်ချပေးသနားတော်မူသောကျမ်းတော်မြတ်မှ ပညတ်တော်တစ်စုံတစ်ရာကို ထိန်ချန်ထားကြ၏။ ထိုပညတ်တော်များကို အနည်းငယ်မျှသော ဥစ္စာ ပစ္စည်းနှင့် လဲလှယ်ရောင်းစားကြ၏။ ထိုသူတို့သည် မိမိတို့ဝမ်းတွင်းသို့ မီးတောက်မီးလျှံမှတပါး အခြားအရာတစ်စုံတရာကိုမှ စားသုံးမြိုချသည်မဟုတ်ပေ။ ရှင်ပြန်ထမြောက်ရသော နေ့တော်ကြီး၌ အလ္လာဟ်အရှင်မြတ်သည် သူတို့အား နှုတ်ဆက်တော်မူမည်မဟုတ်ပေ။ သန့်ရှင်းအောင်ပြုတော်မူ မည်လည်းမဟုတ်ပေ။ သူတို့အဖို့ အလွန်ကြောက်မက်ဖွယ်ကောင်းသော အပြစ်ဒဏ်ကြီးရှိလတ္တံ့။
2|175|၁၇၅။	သူတို့သည် မှားယွင်းမှုကို လမ်းညွှန်တရားပေး၍ ဝယ်သူနှင့်အပြစ်ဒဏ်ကို အပြစ်လွှတ်ခြင်းပေး၍ ဝယ်သူများဖြစ်ကြ၏။ သူတို့သည် ငရဲပြည်သို့ရောက်အောင် မနားမနေကြိုးစားကြ၏။
2|176|၁၇၆။	ယင်းသို့ အပြစ်ဒဏ်ရခြင်းကား အလ္လာဟ်အရှင်မြတ်သည် ကမ်းတော်ကို အမှန်ပင် ချပေးတော် မူသောကြောင့်တည်း မှတ်သားကြလော့။ အကြင်သူတို့သည် ထိုကျမ်းတော်၌ အငြင်းအခုံဖြစ်မှုကို ရှာကြ၏။ ထိုသူတို့သည် ဘွင်းဘွင်းလိုက်ခွဲသူများဖြစ်ကြ၏။
2|177|၁၇၇။	သင်တို့၏အေ့ရှဘက်နှင့် အနောက်ဘက်သို့ မျက်နှာမူခြင်းသည် အကျင့်မြတ်မဟုတ်ပေ။ သို့သော် တရားစောင့်စည်းရိုသေသူတို့သည် အလ္လာဟ်အရှင်မြတ်ကိုလည်းကောင်း၊ တရားစီရင်တော်မူသော နေ့ကိုလည်းကောင်း၊ ကောင်းကင်တမန်တော်များကိုလည်းကောင်း၊ ကျမ်းတော်မြတ်ကိုလည်းကောင်း လူသားတမန်တော်များကိုလည်းကောင်း ယုံကြည်သူဖြစ်၏။ အလ္လာဟ်အရှင်မြတ်ကို ချစ်မြတ်နိုးသော စိတ်စေတနာနှင့် မိမိ၏ ဥစ္စာပစ္စည်းမှ မိမိဆွေမျိုးများ၊ မိဘမဲ့သူများ၊ သူဆင်းရဲများ၊ ခရီးသည်များ၊ သူတောင်းစားများနှင့် ကျန်လွှတ်ရန်ပေးကြ၏။ ဆွလာသ်ဝတ်ပြုကြ။ ဇကားသ်အလှူပေး၏။ ထိုသူတို့ သည် မိမိတို့ဂတိသစ္စာထားသောအခါ စောင့်ထိန်းကြ၏။ အတိဒုက္ခရောက်သောအခါသော် လည်းကောင်း၊ ဆင်းရဲညှိုးနွမ်းသောအခါသော်လည်းကောင်း၊ ဘေးအန္တရာယ်ဆိုက်ရောက်သော အခါသော်လည်းကောင်း၊ မတုန်မလှုပ်သည်းခံကြသူတို့ဖြစ်ကြ၏။ ဤသူများသည် ရိုးသား မှန်ကန် သူများ၊ အလ္လာဟ်အရှင်မြတ်အား ကြောက်ရွံ့ရိုကျိုးသူများဖြစ်ကြ၏။
2|178|၁၇၈။	အို၊ ယုံကြည်သူတို့ သင်တို့အား လူသတ်မှုများ၌ လက်စားချေခွင့်ပေးတော်မူ၏။ သူကောင်းကို သတ်လျှင် သူကောင်းကိုသာ လက်စားချေ၍ သတ်ခြင်း၊ ကျွန်ကိုသတ်လျှင် ကျွန်ကိုသာ လက်စားချေ ၍ သတ်ခြင်း မိန်းမသတ်လျှင် မိန်းမကိုသာ လက်စားချေ၍သတ်ခြင်းကို ခွင့်ပြုတော်မူ၏။ သို့သော် သေသူ၏ သားချင်းတို့က လူသတ်သမားကို အသက်ချမ်းသာပေးလျှင် ထိုသူသတ်သည် ထုံးစံကို လိုက်နာ၍ သင့်တော်သောလျော်ကြေးကို သနားကြင်နာစွာပေးဆောင်ရမည်။ ယင်းသို့ချမ်းသာ ပေးခြင်းသည် သင်တို့၏ အရှင်သခင်အထံတော်မှ အပြစ်လျော့တော်မူခြင်းနှင့် ကောင်းချီးမင်္ဂလာ တော်ဖြစ်၏။ ထို့နောက်တဖန် တရားတော်ကို ကျူးလွန်သူသည် နာကျင်သောအပြစ်ဒဏ်ကို ခံစားရ လတ္တံ့။
2|179|၁၇၉။	ဤလက်စားချေခြင်း ပညတ်တော်၌ သင်တို့အဖို့ အသက်ရှင်ကြောင်းပါရှိ၏။ အို - ပညာရှိတို့၊ ထိုပညတ်တော်ကို စီရင်တော်မူခြင်းမှာ သင်တို့သည် ဒုစရိုက်အမှုအခင်းကို တွန်းလှန်ကြဉ်ရှောင် ဖို့ရာဖြစ်၏။
2|180|၁၈ဝ။	သင်တို့အထဲမှ တစ်ဦးတစ်ယောက်သောသူသည် အသက်ကုန်ခါနီးအချိန်ကျရောက်သည်ရှိသော် သူ၌ ဥစ္စာပစ္စည်းရှိလျှင် ထိုသူသည် မိမိ၏ မိဘနှစ်ပါးနှင့် ဆွေမျိုးသားချင်းတို့အား သနားကြင်နာ ခြင်းဖြင့် သေတမ်းစာရေးပေးရန် အရှင်မြတ်ပညတ်တော်မူ၏။ သေတမ်းစာရေးခြင်းသည် မတရားမှု ကို ရှောင်ကြဉ်သူတို့အဖို့ တာဝန်ဝတ္တရားတစ်ခုဖြစ်၏။
2|181|၁၈၁။	အကြင်သူသည် သေတမ်းစာကို ကြားပြီးနောက်ပြောင်းလဲ၏။ ထိုပြောင်းလဲသူတို့အပေါ်၌သာလျှင် ဤပြုကျင့်မှု၏အပြစ်ကို ကျရောက်၏။ ကြည့်ကြလော့။ အလ္လာဟ်အရှင်မြတ်သည် ကြားတော်မူသော အရှင်၊ သိတော်မူသောအရှင်ဖြစ်တော်မူ၏။
2|182|၁၈၂။	သို့သော် အကြင်သူသည် သေတမ်းစာပြုသူထံမှ မတရားသော အချက်အလက်ကို စိုးရိမ်ကြောင့်ကြ၍ သေတမ်းစာတွင် အကျိုးခံစားထိုက်သူတို့အလည်တွင် ကြေအောင်ဖျန်ဖြေပေး၏။ ထိုသူအပေါ်၌ အပြစ်မထိုက်ချေ။ ကြားကြလော့၊ အလ္လာဟ်အရှင်မြတ်သည် အပြစ်လွှတ်တော်မူသောအရှင်၊ ကျောင်းချီးမင်္ဂလာပေးတော်မူသောအရှင်ဖြစ်တော်မူ၏။
2|183|၁၈၃။	အို - ယုံကြည်သူတို့၊ သင်တို့သည် ဒုစရိုက်အမှုအခင်းများကို ရှောင်ကြဉ်စေခြင်းငှာ သင်တို့ထက် ရှေးကျသောလူဟောင်းတို့အား ဥပုသ်သီတင်းကျင့်သုံးဆောက်တည်ရန် ပညတ်တော်မူသကဲ့သို့ သင်တို့လည်း ပညတ်တော်မူ၏။
2|184|၁၈၄။	သင်တို့သည် သတ်မှတ်ထားသောနေ့ရက်များ၌ ဥပုသ်စောင့်ရမည်။ အကြင်သူသည် နာမကျန်း ဖြစ်၍သော်လည်းကောင်း၊ ခရီးသွားရ၍သော်လည်းကောင်း၊ ဥပုသ်မစောင့်နိုင်လျှင် ပျက်ကွက်သော နေ့များကို အခြားနေ့များနှင့် ဖြည့်စွက်ရမည်။ သို့သော် အကြင်သူသည် မိမိအလိုအလျောက် ကောင်းမှုပြု၏။ ထိုကောင်းမှုသည် ထိုသူအတွက် သာလွန်မွန်မြတ်၏။ ထို့ပြင် သင်တို့ကိုယ်တိုင် ဥပုသ်စောင့်ခြင်းသည် သင်တို့အတွက် သာလွန်ကောင်းမွန်၏။ သင်တို့သိကြလျှင် ကောင်းလေစွ။
2|185|၁၈၅။	ရမ်ဇာန်မည်သောလ၌ အလ္လာဟ်အရှင်မြတ်သည် ကုရ်အာန်ကျမ်းတော်ကို ချပေးသနားတော်မူ၏။ ကျမ်းတော်သည် လူသားတို့အဖို့ရာစံနှုန်းလည်းဖြစ်၏။ သင်တို့အနက် မည်သူမဆို ရမ်ဇန်လနှင့် ကြံုကြိုက်ခဲ့မူ ဥပုသ်သီလကို စောင့်သုံးကြရမည်။ အကြင်သူသည် မကျန်းမမာဖြစ်သောကြောင့် လည်းကောင်း၊ ခရီးဝေးသွားလာရသောကြောင့်လည်းကောင်း၊ ဥပုသ်ပျက်ွက်ခဲ့လျှင် ထိုသူသည် ထိုပျက်ွက်သောနေ့များအစား အခြားနေ့များကို အစားထိုး၍ ဥပုသ်ဆောက်တည်ရမည်။ အလ္လာဟ် အရှင်မြတ်သည် သင်တို့အဖို့ လွယ်ကူခြင်းကို အလိုရှိတော်မူ၏။ ခဲယဉ်းခြင်းကို လိုလားတော်မမူချေ။ အရှင်မြတ်သည် သင်တို့ သတ်မှတ်ထားသော ကာလအပိုင်းအခြားကို ပြည့်စုံစွာ ဖြည့်ခြင်းကို လိုလားတော်မူ၏။ သင်တို့ကို လမ်းညွှန်တော်မူသောကြောင့် အရှင်မြတ်၏ ဂုဏ်ကျေးဇူးတော်ကို သင်တို့ချီးကျူးခြင်း၊ ကျေးဇူးတော်ကို သိတတ်ခြင်းတို့ကို လိုလားတော်မူ၏။
2|186|၁၈၆။	အို၊ တမန်တော် ငါအရှင်မြတ်၏ ကျေးကျွန်များသည် သင့်အား ငါ၏အကြောင်းကို မေးမြန်းသော အခါ ငါသည် အမှန်ပင် နီးကပ်စွာရှိတော်မူ၏။ ငါ၏အထံတော်၌ ငါ့အားကျိုးနွံသူ၏ တောင်းသောဆု ကို ငါပေးသနားတော်မူ၏။ ထိုကြောင့် သူတို့သည် ငါ၏ ဗျာဒိတ်တော်ကို နားစွင့်ကြစေလော့။ သူတို့သည် ငါ့အား ယုံကြည်ကိုးစားကြစေလော့။ သို့မှသာလျှင် သူတို့သည် လမ်းမှန်သို့ ညွှန်တော် မူခြင်းကို ခံရကြမည်။
2|187|၁၈၇။	သင်တို့သည် ဥပုဉ်သီလကျင့်သုံးဆောက်တည်သောညဉ့်၌ မိမိတို့ဇနီး မိန်းမများထံ တရားသဖြင့် ဝင်နိုင်ကြသည်ဟု ပညတ်ထားတော်မူ၏။ သူမတို့သည် သင်တို့အဖို့ ဝတ်စားတန်ဆာများဖြစ်ကြ၏။ သင်တို့လည်း သူမတို့အတွက် ဝတ်စားတန်ဆာဖြစ်ကြ၏။ ဤကိစ္စတွင် သင်တို့သည် မိမိကိုယ်ကို မိမိ လှည့်စားနေသည်ကို အလ္လာဟ်အရှင်မြတ်သိတော်မူ၏။ ထို့ကြောင့် အရှင်မြတ်သည် သင်တို့ ဘက်သို့ ကရုဏာတော်နှင့်လှည့်တော်မူပြီးလျှင် သင်တို့အား သက်သာခွင့် ပေးသနားတော်မူ၏။ သို့ဖြစ်၍ သင်တို့သည် မိမိတို့ဇနီးနှင့် ပေါင်းသင်းဆက်ဆံကြ၍ အရှင်မြတ်ပြဋ္ဌာန်းထးတော်မူသည် တို့ကို ရှားမှီးကြလော့။ သင်တို့သည် ချည်မျှင်အနက်နှင့် ချည်မျှင်အဖြူကို ခြားနားသိနိုင်အောင် နံနက်အလင်းရောင်ပေါ်လာသည်အထိ အစာအဟာရများကို စားသောက်ကြလော့။ ထို့နောက် ညနေ နေဝင်ချိန်တိုင်အောင် ဥပုသ်သီလကျင့်ဝတ်များကို တစ်နေ့လုံး ကျနသေချာစွာ ကျင့်သုံး ဆောက်တည်ကြလော့။ ထိုအချိန်ကာအတွင်းတွင် ဇနီးမိန်းမများ၏အပါးကို မချဉ်းကပ်ကြလင့်။ လူသားတို့သည် ဒုစရိုက်အမှုအခင်းများကို ကြဉ်ရှောင်စေရန် အလ္လာဟ်အရှင်မြတ်သည် မိမိတရား တော်များကို ရှင်းလင်းပြဋ္ဌာန်းတော်မူ၏။
2|188|၁၈၈။	ထို့ပြင် သင်တို့သည် မိမိတို့စည်းစိမ်ဥစ္စာများကို ဝါကြွား၍ အချည်းနှီးမသုံးစွဲကြလင့်။ အခြားသူများ၏ ဥစ္စာပစ္စည်းအချို့ကို မတရားသောနည်းဖြင့် ရရှိစေခြင်းငှာ တရားသူကြီးတို့အား လာဘ်ပေးဖို့ရာလည်း မသုံးစွဲကြလင့်။
2|189|၁၈၉။	အို - တမန်တော် မိုဟမ္မဒ် သူတို့သည် သင်အား ဆန်းဦးစလများအကြောင်းကို မေးမြန်းကြ၏။ သင်သည် သူတို့အား ဟောကြားလော့။ ထိုလများသည် လူသားတို့အဖို့ အချိန်ကာလများကို အမှတ် သညာပြုနိုင်အ့ံသောငှာလည်းကောင်း၊ မက္ကာကျောင်းတော်သို့ ဟဂျ်ဝတ်ပြုရန်သတ်မှတ်ထားသော အချိန်ကာလကို သိနိုင်အ့ံသောငှာလည်းကောင်းဖြစ်။ မိစ္ဆာဒိဋ္ဌိတို့သည် အချို့သောရာသီကာလတွင် အိမ်များကို နောက်ဖေးပေါက်များမှ ဝင်သကဲ့သို့ သင်တို့ မဝင်ကြလင့်။ ယင်းသို့ ဝင်ခြင်းသည် တရား တော်နှင့်မညီ၊ အမင်္ဂလာဒုစရိုက်အညစ်အကြေးကို ရှောင်ရှားသူများဖြစ်ကြလော့။ ထို့ကြောင့် အိမ်များကို တံခါးပေါက်များမှဝင်ကြလော့။ အလ္လာဟ်အရှင်မြတ်၏အမှုတော်ကို ထမ်းဆောင်ကြ လော့။ သို့မှသာလျှင် သင်တို့သည် အောင်မြင်ကြမည်။
2|190|၁၉ဝ။	အလ္လာဟ်အရှင်မြတ်၏ သာသနာတော်ကြောင့် သင်တို့ကို စစ်မက်ပြိုင်ဆိုင်တိုက်ခိုက်သူတို့အား သင်တို့သည် တိုက်ခိုက်ကြလော့။ သို့သော် သင်တို့သည် စစ်ကိုစတင်၍ မတိုက်ခိုက်ကြလင့်။ ကြည့်ကြလော့။ အလ္လာဟ်အရှင်မြတ်သည်ကျူးလွန်သူတို့ကို နှစ်သက်တော်မမူပေ။
2|191|၁၉၁။	ထိုရန်သူတို့ကို တွေ့သောနေရာတိုင်း၌ တိုက်ခိုက်ရှင်းလင်းကြလော့။ သင်တို့အား မောင်းနှင်ပစ်သော နေရာဋ္ဌာနမှ သူတို့ကို နှင်ထုတ်ပစ်ကြလော့။ အကြောင်းမူကား နှိပ်စက်ညှင်းပန်းမှုသည် သတ်ဖြတ်မှု ထက် သာလွန်ဆိုးဝါးချေ၏။ သူတို့သည် သင်တို့အား သင်တို့သည် သူတို့အား မတိုက်ခိုက်ကြလင့်။ သို့သော် သူတို့သည် သင်တို့အား စတင်မတိုက်ခိုက်လျှင် သင်တို့သည် သူတို့အား ဘေးမဲ့ဖြစ်သော ကျောင်းတော်ကြီး၌ မတိုက်ခိုက်ကြလင့်။ သို့သော် သူတို့သည် သင်တို့အား ထိုအောင်မြေတော်၌ တိုက်ခိုက်လျှင် သင်တို့ဥည် သူတို့အား သက်ဆုံးအောင် စီရင်ကြလော့။ သုတ်သင်ရှင်းလင်းခြင်း သည် မိစ္ဆာအမိုက်တို့၏ ဆုလာဘ်ဖြစ်၏။
2|192|၁၉၂။	သို့သော် သူတို့သည် စစ်ကိုရပ်စဲလျှင် အရှင်မြတ်သည် အမှန်ပင်အပြစ်လွှတ်တော်မူ၏။ ကောင်းချီး မင်္ဂလာပေးတော်မူ၏။
2|193|၁၉၃။	သင်တို့သည် နှိပ်စက်ညှဉ်းပန်းခြင်း၊ ဘေးအန္တရာယ် ပျောက်ကင်းသည့်တိုင်အောင် သူတို့အား တိုက်ခိုက်ကြလော့။ အရှင်မြတ်၏ သာသနာတော်ကြီးတည်ရှိသည့်တိုင်အောင် တိုက်ခိုက်ကြလော့။ သို့သော် သူတို့သည် စစ်ကို ရပ်တန့်လျှင် မတရားပြုသူတို့မှတပါး အခြားသူတို့နှင့် စစ်မခင်းကြလင့်။
2|194|၁၉၄။	လက်စားချေရာ၌ ဤတားမြစ်ထားသောကာလအတွက် အလားတူတားမြစ်ထားသော လဖြစ်ရမည်။ အခြားတားမြစ်ထားသောအရာများတွင်လည်း ဤနည်းနှင်နှင်ဖြစ်၏။ အကြင်သူသည် သင်တို့အား တိုက်ခိုက်၏။ ထိုသူအား ၎င်းတိုက်ခိုက်သလို သင်တို့ တုန့်ပြန်ကြလော့။ သင်တို့သည် အလ္လာဟ် အရှင်မြတ်၏ အမှုတော်ကို ကျေပွန်အောင်ထမ်းဆောင်ကြလော့။ အလ္လာဟ်အရှင်မြတ်သည် ဒုစရိုက် အညစ်အကြေးကို ရှောင်သူတို့နှင့်အတူတကွ ရှိတော်မူသည်ကို မှတ်သားကြလော့။
2|195|၁၉၅။	သင်တို့သည် မိမိတို့စည်းစိမ်ဥစ္စာကို အလ္လာဟ်အရှင်မြတ်၏ လမ်းတော်၌ သုံးစွဲကြလော့။ မိမိကိုယ်ကို မိမိတို့ မဖျက်ဆီးကြလင့်။ ကုသိုလ်ကောင်းမှုပွားများကြလော့။ မှတ်သားကြလော့။ အလ္လာဟ်အရှင် မြတ်သည် သူတပါးအကျိုးကိုဆောင်သူတို့အား နှစ်သက်တော်မူ၏။
2|196|၁၉၆။	အလ္လာဟ်အတွက် ဟဂျ်ဝတ်နှင့် မက္ကာသွားမှုကိုပြုကြလော့။ အကယ်၍မသွားနိုင်လျှင် ဒုက္ခမဲ့ လွယ်ကူစွာရနိုင်သော အလှူပစ္စည်းများကို ပို့ကြလော့။ ဤပစ္စည်းများသည် ပို့ရာအရပ်သို့ မရောက်သမျှ သင်တို့သည် ခေါင်းမရိပ်ကြလင့်။ သင်တို့အနက် အကြင်သူသည် မကျန်းမမာဖြစ်အ့ံ သို့မဟုတ် ခေါင်းရောဂါဖြစ်အ့ံ ထိုသူသည် ဥပုသ်စောင့်ခြင်း သို့မဟုတ် အလှူပေးခြင်း သို့မဟုတ် သားကောင်သတ်လှူခြင်းဖြင့် အပြစ်ဖြေရမည်။ ၎င်းပြင် သင်တို့သည် လုံခြံုခြင်းကိုရသောအခါ အကြင်သူသည် ဟဂျ်အစား အွန်မရာနှင့်တင်းတိမ်အ့ံ။ ထိုသူသည် လွယ်လင့်တကူ ရနိုင်သော အလှူပစ္စည်းများကိုပေးရမည်။ အကြင်သူသည် ယင်းအလှူပစ္စည်းများကို မရနိုင်လျှင် ထိုသူသည် ဟဂျ်အတွင်း ဥပုသ်သုံးရက်စောင့်ရမည်။ နေရပ်ပြန်ရောက်သောအခါ ဥပုသ်ခုနှစ်ရက်စောင့်ရမည်။ အားလုံး ဆယ်ရက်၊ ဤကျင့်စဉ်တရားသည် ဘေးမဲ့ကျောင်းတော်တည်ရာ မက္ကာရွှေမြို့တော်ကြီး၌ မနေထိုင်သူတို့အဖို့ဖြစ်၏။ သင်တို့သည် အလ္လာဟ်အရှင်မြတ်၏ အမှုတော်ကို ကြေကုန်အောင် ထမ်းဆောင်ကြလော့။ အလ္လာဟ်အရှင်မြတ်သည် အပြစ်ဒဏ်ခတ်ရာ၌ ပြင်းထန်သည်ကို မှတ်သား ကြလော့။
2|197|၁၉၇။	ဟာဂျ်ခေါ် မက္ကာဝတ်ပြုသွားခြင်း ပြရသောလများကို လူအများအသိပင်ဖြစ်၏။ အကြင်သူသည် ထိုလများအတွင်း မက္ကာကျောင်းတော်သို့ ဟာဂျ်ဝတ်ပြုရန် အကြံပေါက်၏။ ထိုသူသည် ဟာဂျ် ဝတ်ပြုနေစဉ် ကာမမှု၊ ဆဲဆိုတိုင်းထွာမှု၊ ဒေါသစကားဆိုမှုများကို မကျူးလွန်ရသည်ကို ကောင်းစွာ သတိမူလော့။ သင်တို့ ပြုလုပ်သော ကောင်းမှုဟူသမျှကို အလ္လာဟ်အရှင်မြတ်သည် သိတော်မူ၏။ ထို့ကြောင့် သင်တို့သည် ခရီးအတွက်လိုအပ်သည့်အလုံးစုံကို စုဆောင်းစီမံထားကြလော့။ သို့သော် အကောင်းဆုံးသော စီမံချက်မှာ ဒုစရိုက်အညစ်အကြေးကို ကြဉ်ရှောင်ခြင်းဖြစ်၏။ ထို့ကြောင့် အို - ပညာရှိတို့ သင်တို့သည် ငါအရှင်မြတ်၏အမှုတော်ကို ကြေကုန်အောင် ထမ်းဆောင်ကြလော့။
2|198|၁၉၈။	သင်တို့သည် မိမိတို့၏ အရှင်သခင်၏ ကောင်းချီးမင်္ဂလာတော်ကို ရောင်းဝယ်ဖောက်ကားခြင်းဖြင့် ရှာမီး၍အပြစ်မသင့်ပေ။ သို့သော် သင်တို့သည် အာရဖသ်နေရာမှ လူထုအလုံးအရင်းနှင်းနှင့် ေ့ရှသို့ တိုးသွားသောအခါ မြင့်မြတ်သောအထိမ်းအမှတ်အဆောက်အဦးအနီးအပါးတွင် အလ္လာဟ်အရှင် အား အာရုံပြုကြလော့။ သင်တို့သည် အထက်ကျော်ကာလက မိစ္ဆာအယူဝါဒယူ၍ လမ်းမှားသူတို့ ဘောင်တွင် ပါဝင်သော်လည်း အလ္လာဟ်အရှင်မြတ်သည် သင်တို့အား လမ်းမှန်သို့ ပို့ဆောင်တော် မူပြီ။ ထို့ကြောင့် အရှင်မြတ်ကို သတိမမေ့ပဲ အာရုံပြုကြလော့။
2|199|၁၉၉။	ထို့နောက် ဝတ်ပြုလူထုထွက်သွားသည့်နေရာအရပ်မှ ဆက်လက်သွားကြပြီးလျှင် အလ္လာဟ်အရှင်မြတ် အား အပြစ်လွှတ်တော်မူရန်ဆုတောင်းကြလော့။ မှတ်သားကြလော့။ အလ္လာဟ်အရှင် ကောင်းချီး မင်္ဂလာပေးသနားတော်မူသော အရှင်ဖြစ်တော်မူ၏။
2|200|၂ဝဝ။	ထို့နောက် သင်တို့ပြုအပ်သောဝတ်များကိုပြုပြီးနောက် မိမိတို့မိဘအဘိုးအဘွားကို သတိရသကဲ့သို့ သို့မဟုတ် ၎င်းထက်စိတ်အားထက်သန်စွာနှင့် အလ္လာဟ်အရှင်မြတ်အား သတိရကြလော့။ လူသားတို့ အနက် အို - အကျွန်ုပ်တို့၏အရှင်သခင် အကျွန်ုပ်တို့အား ဤလောကီဘဝ၌ ကောင်းချီးမင်္ဂလာ ပေးတော်မူပါဟု ဆုတောင်းသူလည်းရှိ၏။ ထိုသူအဖို့ နောင်တမလွန်ဘဝတွင် ဝေစုဝေပုံ တစ်စုံ တစ်ရာမှ မရှိပေ။
2|201|၂ဝ၁။	ထို့ပြင် လူသားတို့အနက် အို - ကျွန်ုပ်တို့၏အရှင်၊ အကျွန်ုပ်တို့အား ဤဘဝ နောင်ဘဝတွင် ကောင်းချီးမင်္ဂလာ ပေးသနားတော်မူပါ။ ငရဲမီးဒဏ်မှလည်း ကာကွယ်တော်မူပါဟု ပန်ကြားသူလည်း ရှိ၏။
2|202|၂ဝ၂။	ယင်းကဲ့သို့ ဆုတောင်းသူများအဘို့အရာ သူတို့ဆည်းပူးခဲ့သော ကုသိုလ်ကောင်းမှု၏ အကျိုးသုခ အသင့်ရှိ၏။ အလ္လာဟ်အရှင်မြတ်သည် စစ်ကြောမေးမြန်းမှု၌ ထက်မြက် မြန်ဆန်တော်မူ၏။
2|203|၂ဝ၃။	အသင်တို့သည် ပြဋ္ဌာန်းသတ်မှတ်ထားသောနေ့များတွင် အလ္လာဟ်အရှင်မြတ်ကို အာရုံပြုကြလော့။ ထို့နောက် အကြင်သူသည် ဟဂျ်ပြုရာမှ နှစ်ရက်ကြိုတင်၍ ပြန်သွား၏။ ထိုသူ၌ အပြစ်မထိုက်ပေ။ အကြင်သူသည် မပြန်ဘဲကြန့်ကြာနေ၏။ ထိုသူ၌လည်း အပြစ်မသင့်ပေ။ အပြစ်ကို ကြဉ်ရှောင်သူတို့ သာလျှင် အပြစ်မသင့်ပေ။ သင်တို့သည် အလ္လာဟ်အရှင်မြတ်၏အမှုတော်ကို ကြေကုန်အောင် ထမ်းဆောင်ကြလော့။ အရှင်မြတ်အထံတော်၌ သင်တို့ကို စုရုံးမည်ကို မှတ်သားကြလော့။
2|204|၂ဝ၄။	အို - တမန်တော် မုဟမ္မဒ်၊ လူသားတို့အနက် လူတမျိုးရှိ၏။ ထိုသူသည် လောကီအကြောင်းအရာ ကို ပြောသောအခါ သင်သည် သူ၏ အပြောအဆိုကို သဘောကျ၏။ သူသည် မိမိ၏ စိတ်နှလုံး ဖြောင့်မှန်ဖြူစင်ကြောင်းကို အလ္လာဟ်အရှင်မြတ်အား တိုင်တည်၍ ပြောဆို၏။ သို့ငြားသော်လည်း သူသည် ရန်သူများအနက် အတင်းမာဆုံးဖြစ်၏။
2|205|၂ဝ၅။	ထိုသူသည်သင့်ထံမှထွက်သွားသောအခါ ကမ္ဘာမြေပေါ်ဝယ် အကျိုးဆုတ်ယုတ်ပျက်စီးမှုနှင့် ကောက်ပဲသီးနှံ၊ ကျွဲ၊ နွား တိရိစ္ဆာန်တို့ သေကြေရှုံးဆုံးမှုများကို ကျိုးပမ်းအားထုတ်၏။ အလ္လာဟ် အရှင်မြတ်သည် ပျက်စီးမှုကို မလိုလား နှစ်ခြိုက်တော် မမူပေ။
2|206|၂ဝ၆။	တဖန်ထိုသူအား သင်သည် အလ္လာဟ်အရှင်မြတ်၏ အမှုတော်ကို အလ္လာဟ်အရှင်မြတ်၏ နှစ်သက် တော်မူခြင်းကို ရှားမီးသူလည်းရှိ၏။ အလ္လာဟ်အရှင်မြတ်သည် မိမိကျေးတော်မျိုး၊ ကျွန်တော်မျိုး တို့ကို သနားကြင်နာတော်မူ၏။
2|207|၂ဝ၇။	တဖန် လူသားတို့အနက် မိမိကိုယ်ကို အရင်းအနှီးပြုပြီးလျှင် အလ္လာဟ်အရှင်မြတ်၏ နှစ်သက်တော် မူခြင်းကို ရှာမှီးသူလည်းရှိ၏။ အလ္လာဟ်အရှင်မြတ်သည် မိမိကျေးတော်မျိုး၊ ကျွန်တော်မျိုးတို့ကို သနား ကြင်နာတော်မူ၏။
2|208|၂ဝ၈။	အို - ယုံကြည်သူတို့ သင်တို့အားလုံးသည် အလ္လာဟ်အရှင်မြတ်အား ကျိုးနွံနာခံကြလော့။ ရှိုင်တွာန် မာနတ်၏နောက်သို့ ခြေရာများခံ၍ မလိုက်ကြလင့်။ မှတ်သားကြလော့။ ရှိုင်တွာန်သည် သင်တို့အဖို့ ထင်ရှားသောရန်သူကြီးအစစ်ဖြစ်၏။
2|209|၂ဝ၉။	သင်တို့သည် ထင်ရှားသောသက်သေခံချက်များရရှိပြီးနောက် မိစ္ဆာအယူဝါဒကို လက်ခံပြီး လွဲချော် ကြလျှင် အလ္လာဟ်အရှင်မြတ်သည် အနန္တတန်ခိုးတော်သခင် အနန္တဉာဏ်တော်ရှင်ဖြစ်ကြောင်း မှတ်သားကြလော့။
2|210|၂၁ဝ။	အလ္လာဟ်အရှင်မြတ်သည် မိုးတိမ်များအတွင်း ကောင်းကင်တမန်တော် အခြွေအရံများနှင့် ကြွလာ တော်မူရန်တပါး အခြားတစ်စုံတစ်ရာကိုမျှ မမျှော်ကိုးမစောင့်ဆိုင်းကြသလော။ ယင်းသို့ အရှင်မြတ် ကြွလာတော်မူပါလျှင် သူတို့အမှုအခင်းသည် ပြီးပြန်သွားလေပြီ။ အမှုကိစ္စအဝဝတို့သည် အလ္လာဟ် အရှင်မြတ်ဆုံးဖြတ်စီရင်ဖို့ရာ အရှင်မြတ်အထံတော်သို့ ပြန်လှည့်ရမည်သာတည်း။
2|211|၂၁၁။	အို - တမန်တော် ငါအရှင်မြတ်သည် အစ္စရာအီလ်အမျိုးသားတို့အား ရှင်းလင်းထင်ရှားသော ကျမ်းတော် အဘယ်မျှလောက်ကို ချပေးသနားတော်မူသည်ကို သင်သည် သူတို့အား မေးမြန်းလော့။ အကြင်သူသည် မိမိထံသို့ အရှင်မြတ်၏ ကောင်းချီးမင်္ဂလာတော်ဖြစ်သောကျမ်းတော် ကျရောက် လာပြီးမှ ထိုကျမ်းတော်ကို တစ်နည်းတစ်ဖုံပြောင်းလဲအ့ံ။ အလ္လာဟ်သည် ထိုသူအား အပြစ်ဒဏ်ပေး ခြင်း၌ ပြင်းထန်တော်မူ၏။
2|212|၂၁၂။	မယုံကြည်သူတို့အဖို့ ဤဘဝကို အလွန်လှပတင့်တယ် မွေ့လျော်ဖွယ်ဖြစ်စေ၏။ သူတို့သည် ယုံကြည် သူတို့အား ပြောင်လှောင်ကြ၏။ သို့သော် အလ္လာဟ်အရှင်မြတ်သည် အလိုတော်ရှိသူအား တွန့်တိုခြင်း မရှိဘဲ ပေးကမ်းစွန့်ကြဲတော်မူ၏။
2|213|၂၁၃။	လူသားတို့သည် အစကနဦးက တသင်းတမျိုးတည်းသာဖြစ်၏။ အလ္လာဟ်အရှင်မြတ်သည် သူတို့ ထံသို့ တမန်တော်များကို ဝမ်းမြောက်ဘွယ်သောသတင်းကောင်းပေးသူ စေလွှတ်တော်မူ၏။ ထို့ပြင် လူသားအချင်းချင်း ကွဲပြားငြင်းခုံချက်များကို ဆုံးဖြတ်ဖို့ရာကျမ်းတော်ကို တမန်တော်များနှင့်အတူ တကွ ချပေးသနားတော်မူ၏။ ကျမ်းတော်ကို ရရှိသူများသည် ထင်ရှားရှင်းလင်းသော သက်သေ သာဓကများရရှိပြီးနောက် အချင်းချင်းမုန်းတီးခြင်းကြောင့် တရားတော်နှင့်ပတ်သက်၍ ကွဲပြားခြားနား ကြ၏။ သို့သော် အလ္လာဟ်အရှင်မြတ်သည် မိမိအလိုတော်အားဖြင့်ယုံကြည်သူတို့အား ထိုကွဲပြား ခြားနားမှုတွင် အမှန်ဘက်သို့ ညွှန်ပြတော်မူ၏။ အရှင်မြတ်သည် အလိုတော်ရှိသူအား လမ်းမှန်ကို ညွှန်ပြတော်မူ၏။
2|214|၂၁၄။	သင်တို့ဥည် သင်တို့အလျင်ဖြစ်ပေါ်ပျောက်ကွယ်သွားသော ရှေးလူဟောင်းများကို စုံစမ်းသကဲ့သို့ စုံစမ်းခြင်းမခံရဘဲ သုခဘုံနန်းကိုဝင်ရကြမည်ဟု ထင်မှတ်ကြသလော။ သူတို့သည် ဘေးဥပါဒ် အန္တရာယ် ဆင်းရဲဒုက္ခအမျိုးမျိုးကို ခံစားကြ၏။ ထိုအင်္ဂလာတို့ကြောင့် သူတို့ကို မြေငလျင်လှုပ်ခြင်း ဖြင့် လှုပ်ခဲ့၏။ ထိုအခါ အရှင်မြတ်၏တမန်တော်၊ သူနှင့်အတူ ယုံကြည်သူတို့က အလ္လာဟ်အရှင်မြတ် ၏ အစောင်အမတော်သည် ဘယ်သောအခါ ဆိုက်ရောက်လာမည်နည်းဟုပြောဆိုကြ၏။ ယခု အလ္လာဟ်အရှင်မြတ်၏ အစောင့်အရှောက်တော်သည် မုချဧကန်နီးကပ်နေ၏။
2|215|၂၁၅။	အို - မုဟမ္မဒ်၊ သူတို့သည် သင့်အား အဘယ်အရာကို သုံးစွဲရမည်နည်းဟု မေးကြ၏။ သင်ဟောကြား လော့။ ဟယ် အချင်းတို့ သင်တို့သည် ကောင်းသောအရာကို သုံးစွဲကြလော့။ သင်တို့သည် မိဘ နှစ်ပါး ဆွေမျိုးသားချင်း၊ မိဘမဲ့သူ၊ သူဆင်းရဲနှင့် ခရီးသည် အာဂန္တုများအပေါ်၌ မိမိတို့ ဥစ္စာပစ္စည်း မှ သုံးစွဲကြလော့။ သင်တို့ပြုကျင့်သမျှတို့ကို အလ္လာဟ်အရှင်မြတ်သည် သိတော်မူ၏။
2|216|၂၁၆။	စစ်မက်ပြိုင်ဆိုင်ခြင်းကို သင်တို့မုန်းတီးသော်လည်း သင်တို့အဖို့ စစ်တိုက်ခြင်းကို ပညတ်တော် မူ၏။ သင်တို့သည် မိမိအကျိုးဖြစ်စေသောအရာကို မုန်းကောင်းမုန်းကြလိမ့်မည်။ သင်တို့သည် မိမိအကျိုးဆုတ်ယုတ်စေသောအရာကိုလည်း နှစ်သက်ကောင်း နှစ်သက်ကြလိမ့်မည်။ အလ္လာဟ် အရှင်မြတ်သည် သိတော်မူ၏။ သင်တို့ကား မသိချေ။
2|217|၂၁၇။	အို - မုဟမ္မဒ် သူတို့သည် သင့်အား လထူး လမြတ်အတွင်း စစ်ခင်းခြင်းအကြောင်းကို မေးမြန်းကြ ၏။ သင်ဟောကြားလော့။ ဟယ် - အချင်းတို့ ထိုလအတွင်း စစ်တိုက်ခြင်းသည် အပြစ်ကြီးဖြစ်၏။ သို့သော် လူသားတို့ကို အလ္လာဟ်အရှင်မြတ်၏လမ်းတော်မှ နှင်ထုတ်မှု၊ အလ္လာဟ်အရှင်မြတ်နှင့် ဘေးမဲ့ကျောင်းတော်ကြီးကို မယုံကြည်မှု၊ လူသားတို့ကို ကျောင်းတော်ကြီးမှ မောင်းထုတ်မှုတို့သည် သာလွန်ကြီးမားသောအပြစ်ဖြစ်၏။ အကြောင်းမူကား ညှင်းပန်းနှိပ်စက်မှုသည် သက်ဖြတ်မှုထက် သာလွန််ဆိုးဝါး၏။ သူတို့သည် တတ်နိုင်လျှင် သင်တို့အား မိမိတို့ ဘာသာအယူဝါဒကို စွန့်လွှတ် ပစ်သည့်တိုင်အောင် မရပ်မနားတိုက်ခိုက်ကြမည်။ အကြင်သူသည် မှန်သောတရားတော်ကို စွန့်လွှတ်သူ ဖြစ်၍ မယုံကြည်မှု၌ သေဆုံး၏။ ထိုသူတို့သည် ဤဘဝ၊ နောင်ဘဝ၌ မိမိတို့အားထုတ်မှု များ မအောင်မြင် ဆုံးရှုံးရသူတို့ဖြစ်ကြ၏။ ဤလူမျိုးသည် ငရဲမီးကို တရားသဖြင့် ပိုင်ဆိုင်သူများ ဖြစ်ကြ၏။ သူတို့သည် ငရဲမီးအတွင်း နေထိုင်ခံစားရကြလတ္တံ့။
2|218|၂၁၈။	မှတ်သားကြလော့၊ ယုံကြည်သူများ၊ ဖိနှိပ်ညှင်းပန်းမှုကြောင့် မိမိတို့နေရပ်မှ ထွက်ပြေးရသူများ၊ အလ္လာဟ်အရှင်မြတ်၏လမ်းတော်ဝယ် ကျိုးပမ်းအားထုတ်သူများ၊ ဤသူတို့သည် အလ္လာဟ်အရှင်မြတ် ၏ ကောင်းချီးမင်္ဂလာတော်ကို မျှော်ကိုးကြ၏။ အလ္လာဟ်အရှင်မြတ်သည် အပြစ်လွှတ်တော်မူသော အရှင်၊ ကောင်းချီးမင်္ဂလာပေးသနားတော်မူသောအရှင်ဖြစ်တော်မူ၏။
2|219|၂၁၉။	အို - တမန်တော် သူတို့သည် သင့်အား အရက်သောက်ကျူးခြင်း၊ ကစားလောင်းကျူးခြင်းနှင့် စပ်လျဉ်း၍မေးမြန်းကြ၏။ သင်ဟောကြားလော့။ ထိုအမှုနှစ်မျိုးလုံးပင် ကြီးလေးသော အပြစ်ထိုက် ၏။ ၎င်းတို့၌ အကျိုးအနည်းငယ်ရှိ၏။ ထို့ပြင် သူတို့က အဘယ်အရာကိုသူတို့ သုံးစွဲထိုက်သနည်းဟု လည်း စုံစမ်းကြ၏။ သင်ဟောကြားလော့။ ဟယ် အချင်းတို့ သင်တို့သည် လိုသည်ထက်ပိုသော ပစ္စည်းကိုလှူကြလော့။ သင်တို့သည် တွေးတောဆင်ခြင်ကောင်း ဆင်ခြင်ဖို့ရာ အလ္လာဟ်အရှင်မြတ် သည် နှုတ်ကပတ်တော်များကို ဤကဲ့သို့ရှင်းလင်းထင်ရှားစွာ ဖော်ပြတော်မူ၏။
2|220|၂၂ဝ။	လောကီ လောကုတ္တရာအရေးများနှင့်စပ်လျဉ်း၍ စဉ်းစားဖို့ရာဖြစ်၏။ ထို့ပြင် သူတို့သည်သင့်အား မိဘမဲ့တို့နှင့်စပ်လျဉ်း၍ မေးမြန်းကြ၏။ သင်ဟောကြားလော့။ သူတို့၏အခြေအနေကို တိုးတက် ကြီးပွားစေခြင်းသည် အကောင်းဆုံးဖြစ်၏။ သင်တို့သည် မိမိ၏အမှုအခင်းများနှင့် သူတို့၏ အမှု အခင်းများကို ရောနှောလျှင် သူတို့သည် သင်တို့၏ ညီအစ်ကိုဖြစ်ပေ၏။ အလ္လာဟ်အရှင်မြတ်သည် အကျိုးဖျက်ဆီးသူနှင့် အကျိုးတိုးပွားစေသူတို့ကို ခွဲခြား၍ သိတော်မူ၏။ အလ္လာဟ်အရှင်မြတ်သည် အလိုတော်ရှိခဲ့လျှင် သင်တို့အပေါ်သို့ လေးလွန်သောဝန်ကို တင်နိုင်တော်မူ၏။ အလ္လာဟ်အရှင်မြတ် သည် အနန္တတန်ခိုးတော်သခင်၊ အနန္တဉာဏ်တော်ရှင်ဖြစ်တော်မူ၏။
2|221|၂၂၁။	သင်တို့သည် ဆင်းတုကိုးကွယ်သူမများနှင့် သူတို့အယူမမှန်သမျှ အိမ်ထောင်မပြုကြလင့်။ အကြောင်း မူကား ဆင်းထုကိုးကွယ်သူမသည် သင့်အား နှစ်သက်စေသော်လည်း ယုံကြည်သောကျွန်မသည် ဆင်းထုကိုးကွယ်သူမထက်သာ၍ ကောင်းသည်။ ဆင်းတုကိုးကွယ်သူတို့သည် အယူမှန်လာမှသာ သင်တို့၏ သားသမီးများကို သူတို့နှင့် ထိမ်းမြားပေးကြကုန်။ အမှန်မှာ ဆင်းတု ကိုးကွယ်သူတို့သည် သင်တို့အား နှစ်သက်စေသော်လည်း အယူမှန်သောကျွန်သည် သူ့ထက်သာ၍ကောင်းသည်။ သူတို့သည် သင်တို့အား ငရဲမီးသို့ဖိတ်ခေါ်ကြသည်။ အလ္လာဟ်သည် သုခဥယျာဉ်တော်နှင့် ကျေးဇူး တော်အားဖြင့် အပြစ်လွှတ်ခြင်းသို့ ဖိတ်ခေါ်တော်မူသည်။ လူသားတို့ သတိရကောင်း ရစေရန်၊ နှုတ်ကပတ်တော်များကို ရှင်းလင်းဖော်ပြတော်မူသည်။
2|222|၂၂၂။	အို - မုဟမ္မဒ်၊ သူတို့သည်သင့်ထံမိန်းမတို့၏ ရာသီပန်းအကြောင်းကို စုံစမ်းမေးမြန်းကြ၏။ သင် ဟောကြားလော့။ ထိုရာသီပန်းသည် မကန်းမာမှုတစ်ခုဖြစ်၏။ ရာသီလာသောအခါ သူတို့ သန့်ရှင်း လာသည့်တိုင်အောင် မိန်းမတို့ကို မချဉ်းကပ်ကြလင့်။ သူတို့သန့်ရှင်းလာသောအခါ အလ္လာဟ် အရှင်မြတ် ပညတ်တော်မူသည့်အတိုင်း သူတို့ထံဝင်ကြလော့။ အကယ်စင်စစ် အလ္လာဟ်အရှင်မြတ် မိမိအား ဆည်းကပ်သူတို့ကို နှစ်သက်တော်မူ၏။ သန့်ရှင်းစင်ကြယ်ခြင်းကို သတိပြုသူတို့ကိုလည်း နှစ်သက်တော်မူ၏။
2|223|၂၂၃။	သင်တို့၏ ဇနီးမိန်းမများသည် သင်တို့ထွန်ယက်စိုက်ပျိုးဖို့ရာ လယ်ယာမြေတည်း။ သို့ဖြစ်၍ သင်တို့သည် မိမိတို့လယ်ယာမြေသို့ မိမိတို့အလိုဆန္ဒရှိသည့်အတိုင်း သွားကြလော့။ သင်တို့သည် မိမိတို့အဘို့အရာ ကောင်းသော ကုသိုလ်မှုများကို ကြိုတင်ပို့ထားကြနှင့်လော့။ အလ္လာဟ် အရှင်မြတ် အား ကြောက်ရွံ့ရိုကျိုးကြလော့။ သင်တို့သည် နေ့တစ်နေ့၌ အလ္လာဟ်အရှင်မြတ်အား မျက်ဝါး ထင်ထင် ဖူးမြင်ရမည်ကို မှတ်ထားကြလော့။ အို - မုဟမ္မဒ်၊ သင်သည် ယုံကြည်သူတို့အား ဝမ်းမြောက် ဖွယ်သော သတင်းကောင်းကို ပေးကြလော့။
2|224|၂၂၄။	သင်တို့သည် အလ္လာဟ်အရှင်မြတ်ကို တိုင်တည်၍ကျိန်ဆိုခြင်းသည် အရှင်မြတ်အား သင်တို့အဖို့ တရားတော်ကို စောင့်စည်းရိုသေမှုမှသော်လည်းကောင်း၊ အရှင်မြတ်၏ အမှုတော်ကိုထမ်းဆောင်မှုမှ သော်လည်းကောင်း၊ လူသားတို့အထဲတွင် သင့်တင့်ညီညွတ်အောင်ပြုမှုမှသော်လည်းကောင်း၊ အတားအဆီးမဖြစ်စေလင့်။ အလ္လာဟ်အရှင်မြတ်သည် အကြွင်းမဲ့ ကြားတော်မူသောအရှင်၊ အကြွင်းမဲ့ သိတော်မူသောအရှင်ဖြစ်တော်မူ၏။
2|225|၂၂၅။	အလ္လာဟ်အရှင်မြတ်သည် သင်တို့အား မိမိတို့စိတ်မပါဘဲ ကျိန်ဆိုသည့်အတွက် စစ်ကြောတော်မူမည် မဟုတ်ပေ။ သို့သော် သင်တို့စိတ်ပါလက်ပါကျိန်ဆိုသည်တို့အတွက် သင်တို့ကို စစ်ကြော စီရင်တော် မူမည် အလ္လာဟ်အရှင်မြတ်သည် အပြစ်လွှတ်တော်မူသောအရှင်၊ ထောက်ထားညှာတာတော်မူသော အရှင်ဖြစ်တော်မူ၏။
2|226|၂၂၆။	အကြင်သူတို့သည် မိမိတို့ဇနီးမိန်းမနှင့် မပေါင်းသင်းပါဟူ၍ကျိန်ဆိုမိလျှင် ထိုသူတို့သည် လေးလ တိုင်တိုင် ဆိုင်းင့ံနေရမည်။ လေးလစေ့သောအခါ သူတို့စိတ်ပြောင်းလျှင် အရှင်မြတ်သည် အပြစ် လွှတ်တော်မူသောအရှင် ကောင်းချီးမင်္ဂလာပေးသနားတော်မူသောအရှင် မုချဖြစ်တော်မူ၏။
2|227|၂၂၇။	သူတို့သည် ကွာရှင်းခြင်းကို အတည်ပြုလိုလျှင် အလ္လာဟ်အရှင်မြတ်သည် အကြွင်းမဲ့ ကြားတော် မူသောအရှင်၊ အကြွင်းမဲ့သိတော်မူသောအရှင်ဖြစ်တော်မူကြောင်းကို သူတို့မှတ်သားကြလော့။
2|228|၂၂၈။	လင်ကွာမိန်းမတို့သည် နောက်အိမ်ထောင်မပြုဘဲ ရာသီပန်းသုံးကြိမ်သုံးခါပွင့်ပြီးသည့်တိုင်အောင် စောင့်ဆိုင်းနေရကြမည်။ သူတို့သည် အလ္လာဟ်အရှင်မြတ်နှင့်နောက်ဆုံးနေ့ကို ယုံကြည်သူများ ဖြစ်ကြလျှင် အရှင်မြတ်သည် သူတို့၏သားအိမ်များတွင်း၌ ဖန်ဆင်းပေးထားတော်မူသော အရာများ ကို သူတို့လျှို့ဝှက်ထိန်ချန်၍ မထားအပ်ပေ။ သူတို့၏ လင်ယောက်ျားများသည် ပြန်ပေါင်းလိုလျှင် စောင့်ဆိုင်းနေသောအချိန်အတွင်း လင်ယောက်ျားသည် မိမိမယားကို ပြန်သိမ်းခြင်းသည် သာ၍ သင့်မြတ်သည်။ မိန်းမတို့လည်း မိမိတို့လင်ယောက်ျားများအပေါ်တွင် အလားတူ အခွင့်အရေးများ ရှိ၏။ ယောက်ျားများသည် မိန်းမများထက် အဆင့်အတန်းမှာ အတန်ငယ်မြင့်ကြ၏။ အလ္လာဟ် အရှင်မြတ်သည် အနန္တတန်ခိုးတော်သခင်၊ အနန္တဉာဏ်တော်ရှင်ဖြစ်တော်မူ၏။
2|229|၂၂၉။	လင်မယားကွာရှင်းခြင်းကို နှစ်ကြိမ်နှစ်ခါ ကြေညာရမည်။ ထို့နောက် မိန်းမကို ပြန်သိမ်းပိုက်ခြင်းဖြင့် ချီးမြှင့်ရမည် သို့မဟုတ် ကြင်နာခြင်းဖြင့် လွှတ်လိုက်ရမည်။ သင်တို့သည် မိန်းမများအား ပေးပြီးသော ခန်းဝင်ပစ္စည်းတစ်စုံတစ်ရာကိုမျှ တရားသဖြင့် ပြန်မယူနိုင်ပေ။ သို့သော် သူတို့သည် အလ္လာဟ် အရှင်မြတ်၏ ပညတ်တော်များအတိုင်း သင့်မြတ်စွာမနေနိုင်သောအခါ ယင်းတားမြစ်ခြင်းမှ ခြွင်းချက် ရရှိနိုင်၏။ သူတို့အချင်းချင်း သင့်မြတ်စွာမနေနိုင်သောအခါ မိန်းမက လျော်ကြေးပေး၍ ကွာရှင်းသော် သူတို့နှစ်ဦးစလုံးပင် အပြစ်မထိုက်ပေ။ ဤအရာများကား အလ္လာဟ်အရှင်မြတ် ပညတ်တော်မူသော ကျင့်စဉ်တရားများတည်း။ ၎င်းတို့ကို မချိုးဖောက်မကျူးလွန်ကြလင့်။ အကြင်သူတို့သည် ထိုကျင့်စဉ် များကို ကျူးလွန်၏။ ထိုသူတို့သည် မကောင်းမှုပြုသူများဖြစ်ကြ၏။
2|230|၂၃ဝ။	လင်ယောက်ျားက မိမိဇနီးအား တတိယအကြိမ်ကွာရှင်းပြီးသောအခါ အခြားလင်တယောက် မယူသည့်ကာလပတ်လုံး ထိုလင်ယောက်ျားသည် မိမိမိန်းမအား တရားသဖြင့် ပြန်မပေါင်းနိုင်ပေ။ အခြားလင်ယူပြီးနောက် ဒုတိယလင်က ကွာရှင်းသော် ပထမလင်နှင့် ထိုမိန်းမသည် အရှင်မြတ်၏ ပညတ်တော်အတိုင်း သင့်တင့်ပျော်ရွှင်စွာနေထိုင်မည်ဟု ယူဆလျှင် သူတို့အပြစ်မထိုက်ဘဲ ပြန်ပေါင်း နိုင်ကြ၏။ ဤကျင့်စဉ်များသည် အလ္လာဟ်အရှင်မြတ်၏ ပညတ်တော်များတည်း။ အရှင်မြတ်သည် ပညာရှိတို့အဖို့ ဤပညတ်တော်များကို ထုတ်ပြန်တော်မူ၏။
2|231|၂၃၁။	သင်တို့သည် ဇနီးမိန်းမများကို ကွာရှင်း၍ သူတို့ဆိုင်းင့ံအပ်သောအချိန်ကုန်သောအခါ သူတို့ကို တရားသဖြင့် လက်မလွှတ်ဘဲထားခြင်းကိုသော်လည်းကောင်း တရားသဖြင့်လက်လွှတ်လိုက်ခြင်းကို သော်လည်းကောင်း ကောင်းမြတ်သောစေတနာနှင့် ပြုလုပ်ကြလော့။ သင်တို့သည် ပညတ်တော်ကို ကျူးလွန်၍ သူတို့အားအကျိုးဆုတ်ယုတ်အောင်မလွှတ်ပဲမထားကြလင့်။ အကြင်သူသည် ထိုကျူးလွန် မှုကိုပြု၏။ ထိုသူသည် မိမိကိုယ်ကိုမိမိပြစ်မှား၏။ သင်တို့သည် မိမိတို့အပြုအမူအားဖြင့် အရှင်မြတ်၏ ဗျာဒိတ်တော်များကို ရယ်စရာမဖြစ်စေကြလင့်။ သို့သော် အလ္လာဟ်အရှင်မြတ်သည် သင်တို့အား ကျမ်းတော်အားဖြင့်လည်းကောင်း၊ ပညာအလင်းရောင်အားဖြင့်လည်းကောင်း ဆုံးမချီးမြှင့်တော်မူ သည်ကိုလည်း သတိရကြလော။ သင်တို့သည် အရှင်မြတ်၏အမှုတော်ကို ကြေကုန်အောင် ထမ်းရွက် ကြလော့။ အရှင်မြတ်သည် အရာခပ်သိမ်းကုန်တို့ကို အကြွင်းမဲ့သိတော်မူသည်ကိုလည်း သိကြလော့။
2|232|၂၃၂။	သင်တို့သည် မိမိတို့ဇနီးမိန်းမများကိုကွာရှင်း၍ သူမတို့စောင့်ဆိုင်းရသောအချိန်ကုန်သောအခါ သူတို့သည် မိမိတို့လင်ဟောင်းတို့နှင့် တရားမျှတစွာပြန်ပေါင်းလိုလျှင် ဤပြန်ပေါင်းမှုကို မခဲယဉ်းစေ ကြလင့်။ ဤသြဝါဒသည် အလ္လာဟ်အရှင်မြတ်နှင့် နောက်ဆုံးနေ့တော်ကြီးကို ယုံကြည်သူတို့အဖို့ ဖြစ်၏။ ထိုပြုကျင့်မှုသည် သင်တို့အတွက် သာလွန်၍ပါရမီဂုဏ်တော်ရှိစေ၏။ သာလွန်သန့်ရှင်း စေ၏။ အလ္လာဟ်အရှင်မြတ်သည် အရာရာကို သိတော်မူ၏။ အနန္တဉာဏ်တော်ရှင်ဖြစ်တော်မူ၏။ သင်တို့မသိပေ။
2|233|၂၃၃။	မိခင်တို့သည် မိမိတို့၏ရင်သွေးများကို နှစ်နှစ်ပြည့်အောင် နို့ချိုတိုက်ကျွေးရမည်။ ဤပညတ်တော် သည် ကလေးများကိုနို့စို့သည့်အချိန်ပိုင်းစေ့အောင် နို့တိုက်လိုသူများအဖို့ဖြစ်၏။ ယင်းသို့ နို့တိုက် မွေးမြူနေစဉ် နို့စို့ကလေး၏မိခင်အတွက် စားရေး ဝတ်ရေးများကို သင့်တင့်လျောက်ပတ်အောင် စီစဉ်ပေးမှုသည် ကလေး၏ အဖတာဝန်ဝတ္တရားဖြစ်သည်။ မည်သူကိုမျှ မိမိအင်အားနှင့် မမျှတသော တာဝန်ကို မပေးရပေ။ မိခင်သည် မိမိ၏ရင်သွေးကြောင့် မနစ်နာစေရာ ဖခင်လည်း မနစ်နာစေရာ။ ဖခင်၏တာဝန်သည် သူ၏ အမွေစားအမွေခံများအပေါ်သို့ ကျရောက်၏။ မိဘနှစ်ဦး တိုင်ပင် ဆွေးနွေးပြီးလျှင် ကလေးကိုနို့ဖြတ်ရန်နှစ်ဦးသဘောတူဆုံးဖြတ်လျှင် သူတို့သည် အပြစ်မသင့်ပေ။ အကယ်၍ သင်တို့သည် မိမိတို့ကလေးများကို နို့ငှားတိုက်လို၍ နို့တိုက်ခကို တရားမျှတစွာပေးပြီး ငှားလျှင် သင်တို့သည် အပြစ်မထိုက်ပေ။ သင်တို့သည် အလ္လာဟ်အရှင်မြတ်၏အမှုတော်ကို ထမ်းဆောင်ကြလော့။ အလ္လာဟ်အရှင်မြတ်သည် သင်တို့ပြုလုပ်သမျှကို အကြွင်းမဲ့သိမြင်တော် မူသည်ကို မှတ်သားကြလော့။
2|234|၂၃၄။	သင်တို့အနက် အချို့သေဆုံးသောအခါ သူတို့၏ဇနီးမိန်းမများကျန်ရစ်ခဲ့လျှင် ထိုမိန်းမများသည် အိမ်ထောင်သစ်မထူထောင်ပဲ လေးလနှင့်ဆယ်ရက်စောင့်ဆိုင်းနေရမည်။ သူတို့သည် ထိုအချိန် ကုန်လွန်သောအခါ မိမိတို့အတွက် တရားသဖြင့် အစီအစဉ်ပြုကြလျှင် သင်တို့သည် အပြစ်မသင့်ပေ။ အလ္လာဟ်အရှင်မြတ်သည် သင်တို့ပြုကျင့်သမျှကို သတင်းရရှိတော်မူ၏။
2|235|၂၃၅။	သင်တို့သည် ထိုမိန်းမများနှင့်လက်ထပ်ရန် ကြောင်းလမ်းထားခြင်းကို လူသိရှင်ကြားကြေညာသော် လည်းကောင်း၊ တိတ်တဆိတ်လျှို့ဝှက်ထားသော်လည်းကောင်း သင်တို့၌ အပြစ်မသင့်ပေ။ အလ္လာဟ် အရှင်မြတ်သည် သင်တို့ ထိုမိန်းမများကို အာရုံပြုသည့်အကြောင်းကိုသိမြင်တော်မူ၏။ သို့သော် သင်တို့သည် မိန်းမများအား လက်ထပ်ဖို့ရာစကားဆိုသောအခါ ထုံးစံရှိသည့်အတိုင်းပြောဆိုလေ့ စကားများကိုသာ သုံးစွဲ၍ကတိသစ္စာပြုကြလော့။ အခြားစကားများကိုမသုံးကြလင့်။ မိန်းမများ စောင့်ဆိုင်းအပ်သောအချိန်ကာလမတိုင်မီ လက်ထပ်ခြင်းကို မပြုကြလင့်။ အလ္လာဟ်အရှင်မြတ်သည် သင်တို့စိတ်တွင်းရှိသမျှတို့ကို အကြွင်းမဲ့သိမြင်တော်မူသည်ကို သင်တို့မှတ်သားကြလော့။ အလ္လာဟ် အရှင်မြတ်သည် အပြစ်လွှတ်တော်မူသောအရှင်၊ ထောက်ထားညှာတာတော်မူသောအရှင်ဖြစ်တော် မူသည်ကို သင်တို့သိကြလော့။
2|236|၂၃၆။	သင်တို့သည် မိန်းမများအား သူတို့ထံသို့မဝင်မီသော်လည်းကောင်း၊ ခန်းဝင်ပစ္စည်းမည်ရွေ့မည်မျှ ပေးမည်ကို မဆုံးဖြတ်မီသော်လည်းကောင်း ကွာရှင်းသည်ရှိသော် သင်တို့သည် အပြစ်မသင့်ပေ။ သို့သော် သင်တို့သည် ရည်တတ်သည်ဖြစ်စေ၊ ဆင်းရဲသည်ဖြစ်စေ မိမိတို့ပစ္စည်းဥစ္စာအင်အား အလျောက် သင့်တင့်လျှောက်ပတ်သော လက်ဆောင်ပဏ္ဏာပေးကြရမည်။ ယင်း ပေးကမ်းမှုသည် သုစရိုက်ကောင်းမှုပွားသူတို့အဖို့ မကင်းသောတာဝန်ဖြစ်၏။
2|237|၂၃၇။	အကယ်၍ သင်တို့သည် သူတို့အား မထိခိုက်ဘဲ ခန်းဝင်ပစ္စည်းမည်ရွေ့မည်မျှပေးမည်ကို ဆုံးဖြတ် ပြီးမှ ကွာရှင်းကြလျှင် ခန်းဝင်ပစ္စည်းထက်ဝက်ကိုပေးရမည်။ သို့သော် မိန်းမသော်လည်းကောင်း၊ ယောက်ျားသော်လည်းကောင်း ခန်းဝင်ပစ္စည်းတွင် မိမိဝေစုကို မယူစွန့်လွှတ်ခွင့်ရှိ၏။ ယင်းစွန့်လွှတ် ခြင်းသည် အရှင်မြတ်နှင့် တရားတော်ကို ကြည်ညိုခြင်းနှင့် ပိုမိုနီးစပ်၏။ သင်တို့သည် မမေ့ကြလင့်။ အလ္လာဟ်အရှင်မြတ်သည် သင်တို့ပြုသမျှကို သိမြင်တော်မူ၏။
2|238|၂၃၈။	သင်တို့သည် ဆွလာသ်ဝတ်များကို ထိန်းသိမ်းစောင့်ရှောက်ကြလော့။ အလယ်အကြိမ်ဖြစ်သော ဆွလာသ်ဝတ်ကို အထူးစောင့်စည်းကြလော့။ အလ္လာဟ်အား ကြည်ညိုခြင်းဖြင့် ရပ်ကြလော့။
2|239|၂၃၉။	အကယ်၍ သင်တို့သည် ထိတ်လန့်ကြောက်မက်ဖွယ်သောကာလနှင့် တွေ့ကြံုသောအခါ ထ၍သော် လည်းကောင်း၊ မြင်းစီး၍သော်လည်းကောင်း၊ ဆွလာသ်ဝတ်ကိုပြုကြလော့။ သင်တို့သည် လုံခြံုမှုကို ပြန်ရသောအခါ အထက်က သင်တို့မသိသောအရာများကို သိနားလည်အောင် သင်ပြတော်မူခဲ့သည့် နည်းလမ်းအရ အလ္လာဟ်အရှင်အား သတိရကြလော့။
2|240|၂၄ဝ။	သင်တို့အနက် အသက်ကုန်ခါနီးသူတို့တွင် ဇနီးမိန်းမများကျန်ရစ်မည်ဖြစ်သော် ထိုသူတို့သည် မိမိတို့ မယားများကို မိမိတို့အိမ်မှ နှင်မထုတ်ဘဲ တစ်နှစ်စာရိက္ခာစရိတ်ငွေစသည်တို့ကို သေတမ်းစာရေး၍ ပေးကြရမည်။ သို့သော် မိန်းမများသည် ၎င်းတို့အလိုအလျောက်ထွက်ခွာကြလျှင် သူတို့သည် ၎င်းတို့ အခွင့်အရေးအတွင်း ပြုကျင့်သည်။ ထို့ကြောင့် သင်တို့သည် အပြစ်မထိုက်ပေ။ အလ္လာဟ်အရှင်မြတ် သည် အနန္တတန်ခိုးတော်သခင် အနန္တဉာဏ်တော်ရှင်ဖြစ်တော်မူ၏။
2|241|၂၄၁။	လင်ကွာမိန်းမများအဖို့ရာ တရားမျှတသောရိက္ခာပစ္စည်းကို သနားကြင်နာခြင်းဖြင့် ပေးကြလော့။ ဒုစရိုက်မကောင်းမှုကို ရှောင်ရှားသူတို့အဖို့ ပညတ်တော်မူသောဝတ္တရားဖြစ်၏။
2|242|၂၄၂။	သင်တို့နားလည်ဖို့ရာ အလ္လာဟ်အရှင်မြတ်သည် မိမိ၏ညတ်တရားတော်များကို ရှင်းလင်းဖော်ပြတော် မူ၏။
2|243|၂၄၃။	အို - မုဟမ္မဒ် သေဘေးကိုစိုးရိမ်ကြောင့်ကြသောကြောင့် မိမိတို့နေရာအရပ်များမှ ထောင်ပေါင်းများစွာ ပြောင်းေ့ရွှသွားသည့် ရှေးလူဟောင်းတို့အကြောင်းကို သင်တွေးတောဆင်ခြင်ကြည့်ရှုလော့။ အလ္လာဟ် အရှင်မြတ်သည် ထိုသူတို့အား မောင်မင်းတို့သေကြေလော့ဟု ဗျာဒိတ်ပေးတော်မူ၏။ ထို့နောက် အရှင်မြတ်သည် သူတို့ကို ပြန်ရှင်စေတော်မူ၏။ မှတ်သားကြလော့။ အလ္လာဟ်အရှင်မြတ်သည် လူသားတို့အဖို့ မဟာကရုဏာတော်အရှင်သခင်ဖြစ်တော်မူ၏။ သို့သော် လူသားတို့အနက် များလှစွာ သောသူတို့သည် အရှင်မြတ်၏ဂုဏ်ကျေးဇူးတော်ကို မသိ၊ မချီးကျူးကြပေ။
2|244|၂၄၄။	သင်တို့သည် အလ္လာဟ်အရှင်မြတ်၏ သာသနာရေးအတွက် စစ်မက်ပြိုင်ဆိုင်တိုက်ခိုက်ကြလော့။ အလ္လာဟ်အရှင်မြတ်သည် ကြားတော်မူသောအရှင် သိတော်မူသောအရှင်ဖြစ်တော်မူသည်ကို သင်တို့ သိကြလော့။
2|245|၂၄၅။	အဘယ်သူသည် ကောင်းမြတ်သောသဒ္ဒါစေတနာနှင့် အလ္လာဟ်အရှင်မြတ်ကို ကြွေးချေးမည်နည်း။ အရှင်မြတ်သည် ထိုအရင်းငွေကို အဆပေါင်းများစွာ တိုးပွားစေတော်မူမည်။ အရှင်မြတ်သည် ကျဉ်းကြပ်စေတော်မူ၏။ ကျယ်ဝန်းပေါများစေတော်မူ၏။ အရှင်မြတ်အထံတော်သို့ သင်တို့အားလုံး ပြန်ရကြမည်သာတည်း။
2|246|၂၄၆။	သင်သည် တမန်တော်မူဆာ ပရိနိဗ္ဗာန်စံတော်မူပြီးသည့်နောက် အစ္စရာအီလ်အမျိုးသားတို့ထဲမှ အကြီးအမှူးခေါင်းဆောင်များအကြောင်းကို စဉ်းစားဆင်ခြင်၍ ကြည့်ရှုလော့။ သူတို့သည် မိမိတို့ထံ စေလွှတ်တော်မူသောတမန်တော်တစ်ပါးအား အို - တမန်တော်ဆိုသူ သင်သည် အကျွန်ု်ပ်တို့ကို ကြီးစိုးအုပ်ချုပ်ရန်ရှင်ဘုရင်တစ်ပါး တင်မြှောက်ပေးလော့။ ထိုအခါ အကျွန်ုပ်တို့သည် အလ္လာဟ် အရှင်မြတ်၏သာသနာတော်အတွက် စစ်ခင်းကြမည်ဟု လျှောက်ကြ၏။ တမန်တော်က သင်တို့သည် စစ်တိုက်ရန်ပညတ်တော်မူလျှင် စစ်မတိုက်ဘဲနေကြမည်လောဟုမေးတော်မူ၏။ သူတို့က အကျွန်ုပ်တို့ အား မိမိတို့အိမ်သူအိမ်သားတို့နှင့်တကွ မိမိတို့နေရာအရပ်မှ နှင်ထုတ်ခြင်းခံရပြီးနောက် အကျွန်ုပ်တို့ သည် အလ္လာဟ်အရှင်မြတ်၏ သာသနာရေးအတွက် အဘယ့်ကြောင့် စစ်မတိုက်မည်နည်းဟု လျှောက်ကြ၏။ သို့သော် စစ်တိုက်ရန်ဗျာဒိတ်တော်ကျလာသောအခါ သူတို့အနက် အနည်းငယ်သော သူတို့မှတပါး အခြားသူတို့သည် ကျောခိုင်းပြေးကြ၏။ အလ္လာဟ်အရှင်မြတ်သည် မကောင်းမှုကို ပြုကျင့်သူတို့အား သိတော်မူ၏။
2|247|၂၄၇။	သူတို့၏တမန်တော်သည် သူတို့အား ဤသို့ဟောကြား၏။ ဟယ် - အချင်းတို့ မှတ်သားကြလော့။ သင်တို့ကိုစိုးမိုးအုပ်ချုပ်ဖို့ရာ အလ္လာဟ်အရှင်မြတ်သည် တွာလွတ်ကို ဘုရင့်အရာ၌ ခန့်ထားချီးမြှောက် တော်မူပြီး သူတို့က အကျွန်ု်ပတို့သည် သူ့ထက်သာလွန်၍ ဘုရင်ဖြစ်ထိုက်ပါလျက် သူသည် အဘယ့် ကြောင့် အကျွန်ုပ်တို့ဘုရင်ဖြစ်ရမည်နည်း။ သူ၌ ဥစ္စာပစ္စည်းမလုံလောက်ပေဟုပြန်လျှောက်ကြ၏။ ထိုအခါတမန်တော်သည် သူတို့အား မှတ်သားကြလော့။ အလ္လာဟ်အရှင်မြတ်သည် သူ့ကို သင်တို့ အပေါ်သို့ ရွေးကောက်တင်မြှောက်တော်မူပြီ။ သူ၌ ကာယဗလနှင့် ဉာဏဗလတို့ကို များစွာ တိုးပွား စေတော်မူပြီ။ အလ္လာဟ်အရှင်မြတ်သည် အလိုတော်ရှိသူအား မိမိ၏အချုပ်အခြာအာဏာနှင့် ချီးမြှောက်တော်မူ၏။ အလ္လာဟ်အရှင်မြတ်သည် ခပ်သိမ်းကုန်သောအရာတို့ကို ဂရုစိုက်တော်မူသော အရှင်၊ အကြွင်းမဲ့သိတော်မူသောအရှင်ဖြစ်တော်မူ၏။
2|248|၂၄၈။	ထို့ပြင် သူတို့၏ တမန်တော်သည် သူတို့အား ဟယ် အချင်းတို့ မှတ်သားကြလော့။ တွာလွတ်ဘုရင် ဖြစ်ထိုက်သော နမိတ်လက္ခဏာသက်သေ သာဓကများမှာ သင်တို့ထံသို့ ထိုလှေကြီးကျရောက်လာ မည်တည်း။ ထိုလှေသေတ္တာအတွင်း၌ သင်တို့၏အရှင်သခင်ထံမှ သင်တို့ဖို့ စိတ်နှလုံး အေးချမ်း သာယာစေတော်မူခြင်း၊ ပါရှိခြင်း၊ ထို့ပြင် တမန်တော်မူဆာ၊ တမန်တော်ဟာရွန်တို့က ဆင်းသက်သော အဆက်အနွယ်များထားတော်မူခဲ့သည့် မြင့်မြတ်သောတန်ခိုးကြီးသည့် ဝထ္ထုတော်များပါရှိခြင်း၊ ၎င်း သေတ္တာကို ကောင်းကင်တမန်တော်များ ကြွယူထမ်းဆောင်၍ တွာလွတ်ဘုရင့်လက်သို့ ပေးအပ်ခြင်း များဖြစ်လတ္တံ့။ မှတ်သားကြလော့။ သင်တို့သည် ယုံကြည်သူများဖြစ်ကြလျှင် ယင်းသေတ္တာကြီး ရောက်လာခြင်း၌ သင်တို့အဖို့ နမိတ်လက္ခဏာအ့ံဖွယ်တော်တစ်ပါးရှိ၏ဟု ဟောကြားတော်မူ၏။
2|249|၂၄၉။	တွာလွတ်ဘုရင်သည် မိမိစစ်သည် ဗိုလ်ပါအလုံးအရင်းနှင့် ချီတက်သွားသောအခါ ထိုဘုရင်က မိန့်တော်မူ၏။ ဟယ် အချင်းတို့ အလ္လာဟ်အရှင်မြတ်သည် သင်တို့အား မြစ်တသွယ်အားဖြင့် စမ်းသပ် တော်မူလတ္တံ့။ အကြင်သူသည် ထိုမြစ်ရေကိုသောက်၏။ ထိုသူသည် ငါ၏ဘက်တော်သားမဟုတ်ချေ။ အကြင်သူသည် ထိုမြစ်ရေကို မြည်းစမ်း၏။ ထိုသူသည်လည်း ငါ၏ဘက်တော်သားမဟုတ်ချေ။ သို့သော် အကြင်သူသည် မိမိလက်ဖြင့် လက်တခုပ်မျှသောက်၏ ထိုသူ၌အပြစ်တစ်စုံတစ်ရာ မရှိချေ။ သို့သော် စစ်သည်တော်များအနက် အနည်းငယ်သောသူတို့မှတပါး အခြားသောသူတို့သည် ထိုမြစ်ရေ ကို သောက်ကြ၏။ ဘုရင်နှင့်အတူ ယုံကြည်သူတို့သည်မြစ်ကိုဖြတ်ကျော်ကူးမြောက်ပြီးသောအခါ သူတို့အချို့က ယနေ့ အကျွန်ုပ်တို့သည် ဂျာလွတ်ဘုရင်နှင့် ၎င်း၏စစ်သည်တပ်သားတို့ကို ဆိုင်ပြိုင် တိုက်ခိုက်ခြင်းငှာ မစွမ်းပါဟု ဆိုကြကုန်၏။ သို့သော် မိမိတို့၏ အရှင်သခင်အား မျက်ဝါးထင်ထင် ဖူးမြင်ရမည်ကိုသိသောသူတို့က ရဲဝ့ံစွာပြောဆိုကြသည်မှာ အလ္လာဟ်အရှင်မြတ်၏ ခွင့်ပြုတော်မူခြင်း အားဖြင့် စစ်တပ်ငယ် တစ်တပ်သည် အလွန်ကြီးမားသောစစ်တပ်ကြီးကို အကြိမ်ကြိမ်အောင်ရ လေပြီ။ အလ္လာဟ်အရှင်မြတ်သည် သည်းခံသူတို့နှင့်အတူတကွ ရှိတော်မူပါ၏။
2|250|၂၅ဝ။	သူတို့သည် ဂျာလွတ်ဘုရင်နှင့် ၎င်း၏စစ်သည်တော်များကိုတိုက်ခိုက်ရန် စစ်ခင်းသောအခါ အို ကျွန်ုပ်တို့၏အရှင်သခင် အကျွန်ုပ်တို့အား သည်းခံခြင်းသတ္တိကို ပေးသနားတော်မူပါ အကျွန်ု်ပ်တို့၏ ခြေများကို မြဲမြံစေတော်မူပါ။ အကျွန်ုပ်တို့အား မိစ္ဆဒိဋ္ဌိများကို အောင်နိုင်တော်မူပါဟု ဆုတောင်း ကြ၏။
2|251|၂၅၁။	ထိုအခါ အလ္လာဟ်အရှင်မြတ်၏ အခွင့်တော်အားဖြင့် သူတို့သည် စစ်ရေးသာ၍ ရန်သူတို့အား အကြီးအကျယ် ဆုံးရှုံးစေကြပြီးလျှင် တမန်တော် ဒါဝတ်သည်ဂျာလွတ်ဘုရင်ကိုသတ်၏။ အလ္လာဟ် အရှင်မြတ်သည် တမန်တော်ဒါဝတ်အား နိုင်ငံတော်အလုံးနှင့်သော်လည်းကောင်း ပညာအလင်းရောင် နှင့်သော်လည်းကောင်း ချီးမြှောက်တော်မူ၏။ အရှင်မြတ်သည် သင်ပြတော်မူလိုသည့်အတတ်ပညာ များကိုလည်း တမန်တော်ဒါဝတ်အား သင်ပေးတော်မူ၏။ အလ္လာဟ်အရှင်မြတ်သည် လူတစ်စုကို အခြားလူတစ်စုအားဖြင့် တားဆီးတွန်းလှန်ခြင်းမပြုဘဲ လစ်လျူရှု၍နေတော်မူပါလျှင် ဤကမ္ဘာ မြေကြီးကို ဒုစရိုက် အမိုက်အမှောင် ဖုံးလွှမ်းလတ္တံ့။ သို့သော် အလ္လာဟ်အရှင်မြတ်သည် မိမိ၏ ဘဏ္ဍာတော်များအတွက် မဟာကရုဏာတော် အရှင်သခင်ဖြစ်တော်မူ၏။
2|252|၂၅၂။	အို - မုဟမ္မဒ်၊ ဤဂါထာတော်များသည် သင့်အား ငါအရှင် ဖတ်ရွတ်ပြတော်မူသော အလ္လာဟ်၏ မှန်ကန်သော သက်သေသာဓကတော်များဖြစ်သည်။ သင်သည် ငါ၏ တမန်တော်များဘောင်တွင် မုချပါဝင်၏။
2|253|၂၅၃။	ငါ အရှင်သည် ထိုတမန်တော်များအနက် အချို့သော တမန်တော်များကို အခြား တမန်တော်များ ထက် သာလွန်မြင့်မြတ်စေတော်မူ၏။ တမန်တော်များအနက် တချို့တို့ကို တိုက်ရိုက်ဗျာဒိတ်ပေးတော် မူ၏။ အချို့ကို အခြားသောတမန်တော်များထက် ချီးမြှင့်တော်မူ၏။ ငါသည် မရယမ်၏သား၊ တမန်တော် အီဆာအား ငါ၏ အချုပ်အခြာအာဏာတော်ကို ထင်ရှားစေသည့် အထိမ်းအမှတ်တော် များ ပေးသနားတော်မူ၏။ ထို့ပြင် ငါသည် သူ့ကို ကောင်းကင်တမန် မင်းကြီး ဂျေဗရာအီလ်အားဖြင့် ကူညီစောင်မတော်မူ၏။ အကယ်၍ အလ္လာဟ်အရှင်မြတ် အလိုတော်ရှိခဲ့ပါလျှင် ထိုတမန်တော်များ ပွင့်တော်မူပြီးသည့်နောက် ခပ်သိမ်းကုန်သောလူတို့သည် မိမိတို့ထံ ထင်ရှားသော သက်သေ သာဓက တော်များ ရောက်လာပြီးသည့်နောက်တွင် တစ်ဦးနှင့်တစ်ဦး ကွဲပြားခြားနားခိုက်ရန်ဒေါသ ပွားကြမည် မဟုတ်ချေ။ သို့သော် သူတို့အနက် အချို့ကယုံကြည်၍ တချို့ကမယုံကြည်ဘဲ ကွဲပြားခြားနားကြ၏။ ထို့ပြင် အလ္လာဟ်အရှင်မြတ်အလိုတော်ရှိခဲ့ပါလျှင် သူတို့သည် အချင်းချင်း တိုက်ခိုက်သတ်ဖြတ် ကြမည်မဟုတ်ချေ။ သို့သော် အလ္လာဟ်အရှင်မြတ်သည် မိမိအလိုတော်ရှိရာကို စီရင်တော်မူ၏။
2|254|၂၅၄။	အို - ယုံကြည်သူတို့ သင်တို့သည် ရောင်းဝယ်ဖောက်ကားမှုသော်လည်းကောင်း၊ အဆွေခင်ပွန်းဖွဲ့ ခြင်းသော်လည်းကောင်း၊ တောင်းပန်ကယ်နှုတ်ခြင်းသော်လည်းကောင်း၊ လုံးဝမရှိသောနေ့တော်ကြီး မဆိုက်ရောက်မီ ငါအရှင်ပေးသနားထားတော်မူသော ဥစ္စာပစ္စည်းများမှ သုံးစွဲကြလော့။ မယုံကြည် သူတို့၊ သူတို့သည် မကောင်းမှုပြုသူများဖြစ်ကြ၏။
2|255|၂၅၅။	အလ္လာဟ်အရှင်မြတ်မှတပါး အခြားအရှင်သခင်မရှိချေ။ အရှင်မြတ်သည် အသက်ရှင်နေတော်မူပါ ၏။ ဇာတိပကတိအားဖြင့် ကုံလုံပြည့်စုံတော်မူလှပါ၏။ နိစ္စထာဝရဖြစ်တော်မူပါ ငိုက်မြည်းခြင်း၊ အိပ်စက်ခြင်း အညစ်အကြေးများမှ ကင်းစင်တော်မူလှပါ၏။ အထက်ကောင်းကင်ဘုံ၊ အောက် မဟာ ပထဝီမြေပေါ်ဝယ် ရှိရှိသမျှအပေါင်းတို့ကို သိမ်းရုံးစိုးပိုင်တော်မူပါ၏။ အရှင်မြတ် အလိုတော် မရှိဘဲ အဘယ်သူသည် ေ့ရှတော်ဝယ် သူတစ်ပါးကို တောင်းပန်ကယ်နှုတ်နိုင်အ့ံနည်း။ အရှင်မြတ် သည် ဝေနေယျသတ္တဝါအပေါင်းတို့၏ အတိတ် ပစ္စုပ္ပန် အနာဂတ်အလုံးစုံတို့ကို အကြွင်းမဲ့ သိမြင်တော်မူပါ၏။ အရှင်မြတ်အလိုတော်မရှိဘဲ လူသားတို့သည် အရှင်မြတ်၏ အနန္တဉာဏ်တော် ကို စိုးစဉ်းမျှ မသိနိုင်ပေ။ အရှင်မြတ်၏ ရာဇပလ္လင်တော်ကြီးသည် မိုးကောင်းကင်နှင့် ကမ္ဘာမြေကြီး ကို လွှမ်းမိုးထား၏။ အရှင်မြတ်သည် စကြဝဠာများကို ထိန်းသိမ်းစောင့်ရှောက်ရတော်မူသောကြောင့် လုံးဝမောပန်းတော်မမူပေ။ အကြောင်းမူကား အရှင်မြတ်သည် မြင့်မြတ်ခြင်း၊ တန်ဖိုးကြီးခြင်းတို့၌ အထွဋ်အထိပ်ဖြစ်တော်မူပါ၏။
2|256|၂၅၆။	သာသနာရေး၌ အတင်းအဓမ္မမှုမရှိပေ။ ယနေ့မှစ၍ လမ်းမှန်သည့်လမ်းမှာ ထင်ရှားလာပြီ။ အကြင် သူသည် မိစ္ဆာဘုရားများကို စွန့်ပယ်၍အလ္လာဟ်အရှင်မြတ်အားသာ ယုံကြည်၏။ ထိုသူသည် တောင့်တင်းခိုင်မာ၍ မကျိုးမပဲ့နိုင်သော လက်ကိုင်ကို ဆုတ်ကိုင်ထား၏။ အလ္လာဟ်အရှင်မြတ်သည် အကြွင်းမဲ့ကြားတော်မူသော၊ အကြွင်းမဲ့သိတော်မူသော အရှင်ဖြစ်တော်မူ၏။
2|257|၂၅၇။	အလ္လာဟ်အရှင်မြတ်သည် ယုံကြည်သူတို့ကို စောင့်ရှောက်သော မိတ်ဆွေခင်ပွန်းစစ် ဖြစ်တော်မူ ပါ၏။ အရှင်မြတ်သည် သူတို့ကို အမှောင်ထုမှ အလင်းသို့ ကိုယ်တင်တော်မူ၏။ မယုံကြည်သူ မိစ္ဆာဒိဌိတို့မှာမူကား သူတို့၏ နာယကအကြီးအမှူးတို့သည် မိစ္ဆာဘုရားများဖြစ်ကြ၏။ ထိုဘုရားပျက် တို့သည် သူတို့ကို အလင်းရောင်မှ အမှောင်တွင်းသို့ သွတ်သွင်းကြ၏။ ဤသူတို့သည် ငရဲမီးကို တရားသဖြင့် ပိုင်ဆိုင်သူများဖြစ်၍ ငရဲမီးအထဲတွင် နေကြရမည်။
2|258|၂၅၈။	အလ္လာဟ်အရှင်မြတ်သည် တမန်တော် အီဗရာဟီမ်အား တိုင်းပြည်နိုင်ငံတော်နှင့် ချီးမြှောက်တော် မူသောကြောင့် သူ၏ အရှင်သခင်အကြောင်းတို့ကို အီဗရာဟီမ်နှင့် အငြင်းအခုံပြုသောသူ၏ အထ္ထုပ္ပတ္တိကို သင်မိုဟမ္မဒ်စဉ်းစားကြည့်လော့။ တမန်တော် အီဗရာဟီမ်က အကျွန်ုပ်၏အရှင်သခင် သည် အသက်ရှင်စေတော်မူသော၊ အသက်သေစေတော်မူသော အရှင်ဖြစ်တော်မူ၏ဟု ဆိုသော အခါ ထိုသူက အကျွန်ုပ်သည် အသက်ရှင်စေ၏။ အသက်သေစေ၏ဟု ပြန်ပြော၏။ တမန်တော် အီဗရာဟီမ်သည် ထိုသူအားမှတ်သားလော့။ အလ္လာဟ်အရှင်မြတ်သည် အေ့ရှမျက်နှာစွန်းမှ ထွက်စေ လော့ဟုဆို၏။ မိစ္ဆာမိုက်အား ဤကဲ့သို့ အရှက်ခွဲ၏။ အလ္လာဟ်အရှင်မြတ်သည် ပြစ်မှုကျူးလွန်သူတို့ကို လမ်းညွှန်တော်မမူပေ။
2|259|၂၅၉။	သို့မဟုတ် သင်တမန်တော်သည် ဤလူအကြောင်းကို စဉ်းစားကြည့်ရှုလော့။ ထိုသူသည် ပျက်စီး ယိုယွင်းသွားသော မြို့ရွာနယ်ပယ်ကို ဖြတ်သွားသောအခါ အလ္လာဟ်အရှင်မြတ်သည် ဤအရပ်ဒေသ ကို ပျက်စီးစေပြီးသည့်နောက် အဘယ်သို့ ရှင်ပြန်ထမြောက်စေတော်မူမည်နည်းဟု ညည်းညူ၏။ ထို့နောက် အလ္လာဟ်အရှင်မြတ်သည် ထိုသူအား နှစ်ပေါင်းတစ်ရာ သေစေတော်မူပြီးနောက် ရှင်ပြန် ထမြောက်စေတော်မူ၏။ အရှင်မြတ်က သင်သည် မည်မျှကြာကြာဆိုင်းင့ံပြီးသနည်းဟု မိန့်တော်မူ၏။ ထိုသူက အကျွန်ုပ်သည် တစ်နေ့ သို့မဟုတ် နေ့တစ်ပိုင်းစောင့်ဆိုင်းပြီးပါပြီဟု တင်လျှောက်၏။ အရှင်မြတ်က မဟုတ်ချေ။ သင်သည် အနှစ်တစ်ရာကြာပြီ။ မပုတ်သိုးသေးသော သင်၏ အစားအစာ ကို ကြည့်ရှုလော့။ သင်၏ မြည်းတိရိစ္ဆာန်ကိုလည်း ကြည့်ရှုလော့။ ထို့ပြင် ငါအရှင်မြတ်သည် သင့်အား လူသားတို့အဖို့ လက္ခဏာအ့ံဖွယ်တစ်ပါးဖြစ်စေရန် အရိုးများကို ကြည့်ရှုလော့။ ထိုအရိုးများကို ငါ မည်သို့ ပြန်ဆက်စပ်တော်မူခြင်း၊ ထိုနောက် ထိုအရိုးများကို မည်သို့ အသားအရေနှင့် ဖုံးအုပ်ထား တော်မူခြင်းတို့ကို ကြည့်ရှုလော့ဟု ဗျာဒိတ်ချတော်မူ၏။ ထိုသူသည် အဖြစ်အပျက်များကို ကျန သေချာစွာ မြင်ရသောအခါ အလ္လာဟ်အရှင်မြတ်သည် အရာရာတို့ကို ပြုစွမ်းနိုင်တော်မူသည်ကို အကျွန်ုပ် ယခု သိပါပြီဟု ပြောဆို၏။
2|260|၂၆ဝ။	တမန်တော်အီဗရာဟီမ်သည် မိမိ၏အရှင်သခင်အား အို - အကျွနု်ပ်၏ အရှင်သခင်၊ အရှင်သည် သေသူများအား မည်သို့ ပြန်ရှင်စေတော်မူသည်ကို အကျွန်ုပ်အား ပြသတော်မူပါဟု တင်လျှောက်၏ အရှင်မြတ်က အို - အီဗရာဟီမ် သင်သည် ငါ့ကို မယုံကြည်လောဟု မိန့်တော်မူ၏။ သူက ယုံကြည် ပါသည် အရှင်၊ သို့သော် အကျွန်ုပ် စိတ်နှလုံးချမ်းသာဖို့ရာ အကျွန်ုပ်မေးမြန်းတင်လျှောက်ပါ၏ အရှင်ဟု လျှောက်၏။ သူ၏ အရှင်သခင်က အို - အီဗရာဟီမ်၊ ငှက်လေးကောင်ကို ဖမ်းဆီး၍ သင်ခေါ်သောအခါလာရန် သင်ကြားလော့။ ထို့နောက် ထိုငှက်များကို အပိုင်းပိုင်းခုတ်ပြီးလျှင် တောင်များပေါ်တွင် တစ်ပိုင်းစီတင်ထားလော့။ ထို့နောက် ငှက်များကို ခေါ်လော့။ သူတို့သည် သင့်ထံသို့ အလျင်အမြန်လာကြလိမ့်မည်ဟု မိန့်တော်မူ၏။ အလ္လာဟ်အရှင်မြတ်သည် အနန္တ တန်ခိုး တော်သခင်၊ အနန္တဉာဏ်တော်ရှင်ဖြစ်တော်မူ၏။
2|261|၂၆၁။	အလ္လာဟ်အရှင်မြတ်၏လမ်းတော်ဝယ် မိမိဥစ္စာပစ္စည်းများကို သုံးစွဲသောသူတို့၏ ဥပမာကား စပါးစေ့ တစ်စေ့မှ စပါးနှံ ဆယ်နှံပေါက်၍ တစ်နှံတွင် စပါးစေတစ်ရာသီးသော မျိုးစပါးစေ့နှင့်တူ၏။ အလ္လာဟ် အရှင်မြတ်သည် အလိုတော်ရှိသူအား ဥစ္စာပစ္စည်းဆပေါင်းများစွာ တိုးပွားစေတော်မူ၏။ အလ္လာဟ် အရှင်မြတ်သည် အရာခပ်သိမ်းကုန်တို့ကို ဂရုစိုက်တော်မူသောအရှင်၊ သိမြင်တော်မူသော အရှင် ဖြစ်တော်မူ၏။
2|262|၂၆၂။	အကြင်သူတို့သည် အလ္လာဟ်အရှင်မြတ်၏လမ်းတော်ဝယ် မိမိတို့၏ ပစ္စည်းဥစ္စာကို သုံးစွဲ၏။ ထို့နောက် ထိုအလှူပေးခြင်းကြောင့် ယူကျုံးမရလည်းမဖြစ်၊ နစ်နာဆုံးရှုံးခြင်းလည်းမဖြစ်၊ ထိုသူတို့အဖို့ အောင်ဆု မင်္ဂလာတော်သည် သူတို့ကို ဖန်ဆင်းမွေးမြူတော်မူထသော ကျေးဇူးတော်သခင် အထံတော်၌ အသင့် ရှိသူ။ သူတို့အပေါ်သို့ စိုးရိမ်ကြောင့်ကြစရာ ကျရောက်မည်မဟုတ်ပေ။ သူတို့ ပူဆွေးကြမည်လည်း မဟုတ်ပေ။
2|263|၂၆၃။	သူတစ်ပါးအပြစ်ကို ခွင့်လွှတ်၍ ကြင်နာသောစကားကို ဆိုလိုခြင်းသည် သူတစ်ပါးအား အလှူပေးပြီး လျှင် စိတ်နာစရာပြုသည်ထက် သာလွန်မွန်မြတ်၏။ အလ္လာဟ်အရှင်မြတ်သည် ဇာတိပကတိအားဖြင့် ကုံလုံပြည့်စုံတော်မူထသောအရှင်၊ ထောက်ထားညှာတာတော်မူသောအရှင် ဖြစ်တော်မူ၏။
2|264|၂၆၄။	အို - ယုံကြည်သူတို့ မိမိ၏ ဥစ္စာ ပစ္စည်းကို သူတစ်ပါးချီးကျူးစေခြင်းငှာ လှူဒါန်း၍ အလ္လာဟ်အရှင်မြတ် နှင့် နောက်ဆုံးနေ့တော်ကြီးကို မယုံကြည်သောသူကဲ့သို့ သင်တို့သည် မိမိတို့၏ အလှူဒါကို အပြစ်တင် ခြင်း၊ နစ်နာခြင်းတို့အားဖြင့် အလဟဿ အချည်းနှီးမဖြစ်ကြစေကုန်လင့်။ ထိုသူ၏ ပမာကား မြေမှုန့် ဖုံးအုပ်ထားသော ကျောက်တုံးကြီးနှင့်တူ၏။ ထိုကျောက်ခဲတုံးပေါ်သို့ မိုးသည်းထန်စွာရွာသွန်းချ၍ ကောက်တုံးလည်း ပြောင်ချောသွား၏။ သူတို့သည် မိမိတို့ရရှိသော ဥစ္စာပစ္စည်းတို့ကို အစိုးမရချေ။ အလ္လာဟ်အရှင်မြတ်သည် မိစ္ဆာဒိဋ္ဌိတို့အား နည်းပြလမ်းညွှန်တော်မမူချေ။
2|265|၂၆၅။	အကြင်သူတို့သည် အလ္လာဟ်အရှင်မြတ်၏ နှစ်သက်တော်မူခြင်းကိုသော်လည်းကောင်း၊ နောင် ဘဝတွင် အကျိုးခံစားခြင်းကိုသော်လည်းကောင်း လိုလား၍ မိမိတို့ပစ္စည်းဥစ္စာကို လှူကြ၏။ ထိုသူတို့၏ ဥပမာသည် တောင်ကုန်းပေါ်တွင်တည်ရှိသောဥယျာဉ်နှင့်တူ၏။ မိုးသည်းထန်စွာ ရွာသွန်း သောအခါ ထိုဥယျာဉ်သည် အသီးအနှံနှစ်ဆသီး၏။ မိုးမကြီးဘဲကျသောအခါလည်း အသီးသီး၏။ အလ္လာဟ်အရှင်မြတ်သည် သင်တို့ပြုသမျှတို့ကို အကြွင်းမဲ့မြင်တော်မူ၏။
2|266|၂၆၆။	စွန်ပလွန်၊ သဗျစ်စသော အပင်အမျိုးမျိုးပေါက်ရောက်နေသည့် ဥယျာဉ်ကြီးတစ်ခုရှိ၏။ ထိုဥယျာဉ်အောက်တွင် မြစ်ချောင်းအသွယ်သွယ် စီးဆင်းချက်ရှိ၏။ ဥယျာဉ်ရှင်တို့အဖို့ ထိုဥယျာဉ်၌ အသီးအဖုအမျိုးမျိုးရှိ၏။ ဥယျာဉ်ရှင်သည် အသက်အရွယ်ကြီးရင့်၍ အိုမင်းမစွမ်းဖြစ်လာ၏။ သား သမီးတို့လည်း ငယ်ရွယ်နုနယ်ကြ၏။ ထိုအခါ တေဇော်ဓါတ်မီးပါရှိသော လေပွေကြီးသည် ဥယျာဉ် ကို တိုက်ခတ်၍မီးလောင်ကျွမ်းသွား၏။ သင်တို့အနက် တစ်စုံတစ်ယောက်သောသူသည် ထိုဥယျာဉ် မျိုးကို မက်မောသလော။ သင်တို့တွေးတော ဆင်ခြင်ဖို့ရာ အလ္လာဟ်အရှင်မြတ်သည် မိမိ၏ ပညတ် တရားတော်များကို ဤကဲ့သို့ ထင်ရှားရှင်းလင်းစေတော်မူ၏။
2|267|၂၆၇။	အို - ယုံကြည်သူတို့ သင်တို့သည် မိမိတို့ရှာဖွေစုဆောင်းရသောပစ္စည်းများ၊ သင် ထွန်ယက် စိုက်ပျိုး ၍ ရသော ကောက်ပဲသီးနှံများမှ ကောင်းမွန်သောပစ္စည်း၊ အသီးအနှံများကို လှူဒါန်းကြလော့။ မိမိကိုယ်တိုင် မနှစ်သက် မသုံးဆောင်သော မသန့်ရှင်း မစင်ကြယ်သောပစ္စည်းများကို မရှာဖွေ မလှူကြကုန်လင့်၊ သိကြလော့။ အလ္လာဟ်အရှင်မြတ်သည် ဇာတိပကတိအားဖြင့် ကုံလုံပြည့်စုံတော် မူ၏။ ချီးမွမ်းခြင်းတည်ရာ ဖြစ်တော်မူ၏။
2|268|၂၆၈။	ရှိုင်တွာန်မာရ်နတ်သည် သင်တို့အား အလှူပေးလျှင် ဆင်းရဲသွားလိမ့်မည်ဟု ခြိမ်းခြောက်၏။ မကောင်းမှုများကို ပြုကျင့်ဖို့ရာ တိုက်တွန်းနှိုးဆော်၏။ သို့သော် အလ္လာဟ်အရှင်မြတ်မူကား သင်တို့အား အပြစ်လွတ်ခြင်း၊ ရက်ရောပေးကမ်းစွန့်ကြဲခြင်းတို့ကိုပြုမည်ဟု ကတိဗျာဒိတ်ပေးတော် မူ၏။ အလ္လာဟ်အရှင်မြတ်သည် ခပ်သိမ်းကုန်သောအရာများကို ဂရုစိုက်တော်မူသောအရှင် သိမြင် တော်မူသောအရှင်ဖြစ်တော်မူ၏။
2|269|၂၆၉။	အရှင်မြတ်သည် အလိုတော်ရှိသူအား ပညာအလင်းရောင်ကို ပေးသနားတော်မူ၏။ အကြင်သူသည် ပညာအလင်းရောင်ကို ရရှိ၏။ ထိုသူသည် ကြီးမားသောကောင်းကျိုးကို အမှန်ပင် ခံစားရ၏။ သို့သော် ပညာရှိတို့မှတပါး အခြားသူတို့သည် အလ္လာဟ်အရှင်မြတ်ကို သတိမရကြပေ။
2|270|၂၇ဝ။	သင်တို့သည် မည်သည့်အလှူကိုလှူသည်သော်လည်းကောင်း၊ မည်သည့်သစ္စာကို ပြုသည်သော် လည်းကောင်း၊ အလ္လာဟ်အရှင်မြတ်သည် ထိုအရာကို အမှန်ပင်သိမြင်တော်မူ၏။ ဒုစရိုက်ကျူးလွန် သူတို့၌ ကူညီမှိုင်းမသူတစ်စုံတစ်ယောက်မျှ မရှိပေ။
2|271|၂၇၁။	အကယ်၍ သင်တို့သည် လူသိရှင်ကြား လှူဒါန်းကြလျှင် ကောင်း၏။ သို့သော် တိတ်တဆိတ် လျှို့ဝှက်စွာ လှူ၏။ သူဆင်းရဲသားတို့အားလှူ၏။ ထိုအလှူသည် သင်တို့အဖို့ သာလွန်မွန်မြတ်၍ သင်တို့ မကောင်းမှုအချို့တဝက်ကိုဖြေ၏။ အလ္လာဟ်အရှင်မြတ်သည် သင်တို့ပြုလုပ်သမျှတို့ကို အကြွင်းမဲ့သိမြင်တော်မူ၏။
2|272|၂၇၂။	အို - မုဟမ္မဒ်၊ သူတို့ကို နည်းလမ်းညွှန်မပြမှုသည် သင်၏တာဝန်ဝတ္တရားမဟုတ်ပေ။ သို့သော် အလ္လာဟ်အရှင်မြတ်သည် အလိုတော်ရှိသူအား နည်းပြလမ်းညွှန်တော်မူ၏။ အလ္လာဟ်အရှင်မြတ်၏ မျက်နှာတော်ကို ဖူးမြင်လိုသောဆန္ဒမှတပါး အခြားဆန္ဒနှင့်မဟုတ်ဘဲ သင်တို့သည် မည်သည့် သန့်ရှင်း မွန်မြတ်သောအရာကိုမဆိုလှူ၏။ ထိုအလှူသည် သင်တို့အဖို့ရာ အကျိုးဖြစ်၏။ မည်သည့် ကောင်းမြတ်သောအရာကိုမဆို သင်တို့လှူ၏။ ထိုအရာအစား သင်တို့ကို အပြည့်အစုံ ပြန်ပေးတော် မူမည်။ သင်တို့သည် မတရားပြုလုပ်ခြင်း ခံကြရမည်မဟုတ်ပေ။
2|273|၂၇၃။	အလှူဒါနသည် အလ္လာဟ်အရှင်မြတ်၏ အမှုတော်ကိုထမ်းဆောင်နေရ၍ ဆင်းရဲနွမ်းပါးသူတို့နှင့် ရောင်းဝယ်ဖောက်ကားရန် အရပ်ရပ်သို့ မသွားမလာနိုင်သူတို့အဖို့ဖြစ်၏။ မစဉ်းစား မဆင်ခြင်သော သူတို့က ဤသူများသည် အလှူမခံကြသောကြောင့် သူတို့သည် ဖူလုံကြသည်ဟု ထင်မှတ်ကြ၏။ အို - တမန်တော် သင်သည် သူတို့အား သူတို့၏ဟန်ပန်အမူအရာအားဖြင့် သိနိုင်၏။ သူတို့သည် သူများထံမှ အပူတပြင်း အလှူမခံကြချေ။ သင်တို့သည် မည်သည့်သန့်စင်ကောင်းမွန်သော အရာဝထ္ထု မဆိုလှူ၏။ ထိုအလှူကို အလ္လာဟ်အရှင်မြတ်သိမြင်တော်မူ၏။
2|274|၂၇၄။	အကြင်သူတို့သည် အလှူဒါကို ညဉ့်တွင်သော်လည်းကောင်း၊ နေ့၌သော်လည်းကောင်း၊ လျှို့ဝှက်စွာ သော်လည်းကောင်း၊ လူသိရှင်ကြားသော်လည်းကောင်းပေးကြ၏။ ထိုသူတို့၏ အောင်ဆုမင်္ဂလာတော် သည် သူတို့၏အရှင်သခင်အထံတော်၌ မုချဧကန်အသင့်ရှိ၏။ သူတို့သည် စိုးရိမ်ကြောင့်ကြရမည့် သူများလည်းမဟုတ်ချေ။ ပူပန်သောကရောက်ကြရမည့်သူများလည်းမဟုတ်ချေ။ သူတို့အပေါ်သို့ ကြောက်ရွံ့စရာကျရောက်မည်မဟုတ်ပေ။ ပူဆွေးရမည်လည်း မဟုတ်ပေ။
2|275|၂၇၅။	အကြင်သူတို့သည် အတိုးငွေကို စားအ့ံ။ ထိုသူတို့သည် ရှိုင်တွာန်မာရ်နတ်ဖမ်းဆီးထားသော သူတို့ကဲ့သို့မတပါး အခြားသူတို့ကဲ့သို့ ရှင်ပြန်ထမြောက်ရမည်ဟုတ်ပေ။ ယင်းသို့ဖြစ်ရခြင်းကား သူတို့က ကုန်ကူးသန်းရောင်းဝယ်ခြင်းသည် အတိုးငွေစားခြင်းနှင့်အတူတူပင်ဖြစ်သည်ဟုဆိုကြ၏။ သို့သော် အလ္လာဟ်အရှင်မြတ်သည် ရောင်းဝယ်ဖောက်ကားခြင်းကို ခွင့်ပြုတော်မူ၏။ အတိုးငွေ စားခြင်းကို တားမြစ်တော်မူ၏။ အကြင်သူသည် မိမိ၏အရှင်သခင်ထံမှ အဆုံးအမတော်ရောက် လာ၏။ ထိုအဆုံးအမတော်ကို ရိုသေလေးစားခြင်းအားဖြင့် အတိုးငွေစားခြင်းကို ရပ်တန့်၏။ ထိုသူသည် လွန်ပြီးသောအတိုးငွေကို ယူထားနိုင်၏။ သူ၏အမှုအခင်းသည် အရှင်ဆုံးဖြတ်တော် မူဖို့ရာဖြစ်၏။ ပညတ်တော်ကျရောက်လာပြီးမှ အတိုးငွေစားသူတို့မှာကား သူတို့သည် ငရဲမီးကို တရားအတိုင်းပိုင်ဆိုင်သူများဖြစ်၏။ သူတို့သည် ငရဲမီးအတွင်း နေထိုင်ကြရမည်သာတည်း။
2|276|၂၇၆။	အလ္လာဟ်အရှင်မြတ်သည် အတိုးငွေကို အကျိုးမရှိ ပျက်စီးစေတော်မူ၏။ အလှူဒါနများကို အကျိုး များစေတော်မူ၏။ အလ္လာဟ်အရှင်မြတ်သည် တရားမရ၊ အပြစ်ရှိသူတို့ကို မြတ်နိုးတော်မမူပေ။
2|277|၂၇၇။	မှတ်သားကြလော့၊ အကြင်သူတို့သည်ယုံကြည်ကြကုန်၏။ ကုသိုလ်ကောင်းမှုပွားများကြကုန်၏။ ဆွလာသ်ဝတ်ပြုကြကုန်၏။ ဇကားသ်အလှူကို လှူကြကုန်၏။ ထိုသူတို့၏ အောင်ဆုမင်္ဂလာသည် သူတို့၏ အရှင်သခင်အထံတော်၌ ရှိ၏။ သူတို့အပေါ်သို့ ကြောက်ရွံ့ခြင်းကျမည်မဟုတ်ပေ။ သူတို့သည် ပူဆွေးကြရမည်လည်းမဟုတ်ပေ။
2|278|၂၇၈။	အို - ယုံကြည်သူတို့ သင်တို့သည် အလ္လာဟ်အရှင်မြတ်၏အမှုတော်ကို ကြေကုန်အောင် ထမ်းဆောင် ကြလော့။ သင်တို့သည် ယုံကြည်သူအကယ်စင်စစ်ဖြစ်လျှင် ကျန်ရှိသော အတိုးငွေများကို လျော် ပစ်ကြလော့။
2|279|၂၇၉။	အကယ်၍ သင်တို့သည် လျော်မပစ်ကြလျှင် အလ္လာဟ်အရှင်မြတ်နှင့် အရှင်မြတ်၏ စေတမန်တို့သည် သင်တို့အား စစ်တိုက်ခိုက်မည်ကို မှတ်ယူကြလော့။ သင်တို့သည် နောင်တသတိရကြလျှင် မိမိတို့ အရင်းငွေကိုသာ ယူကြလော့။ သင်တို့သည် မတရားမှုကို မပြုကြလင့်။ သင်တို့သည်လည်း မတရား ပြုခြင်းခံရကြမည်မဟုတ်ပေ။
2|280|၂၈ဝ။	အကယ်၍ မြီစားသည် မချောင်မချိ ကြပ်တည်းနေလျှင် သူချောင်ချိသည်တိုင်အောင် အချိန် ပေးလော့။ သင်တို့သည် ရစရာရှိသောကြေးငွေကို အလှူဒါနအဖြစ် လျော်ပစ်လျှင် သင်တို့ အဖို့ သာလွန်ကောင်းမြတ်၏။ သင်တို့သိလျှင် ကောင်းလေစွ။
2|281|၂၈၁။	သင်တို့သည် အလ္လာဟ်အရှင်မြတ်၏ အထံတော်သို့ ဝင်ရောက်ခစားရမည့်နေ့တော်ကြီးမှ မိမိကိုယ်ကို ကာကွယ်ကြလော့။ ထိုအခါ လူတိုင်းသည် မိမိပြုကျင့်ခဲ့သောအမှု၏ ကောင်းကျိုးဆိုးကျိုးကို အပြည့် အစုံ ပေးတော်မူခြင်းကို ခံရကြလတ္တံ့။ သူတို့ကို မတရားပြုခြင်းခံကြရမည်မဟုတ်ပေ။
2|282|၂၈၂။	အို - ယုံကြည်သူတို့ သင်တို့သည် အချိန်နှစ်လ သတ်မှတ်ပိုင်းခြား၍ အကြွေးချေးငှားသည်ရှိသော် ထိုချေးငှားခြင်းကို စာချုပ်ချုပ်ထားကြလော့။ သင်တို့စပ်ကြားတွင် စာရေးသူအား တရားမျှတသော အချေးအငှား စည်းကမ်းချက်များကို ရေးထားစေကြလော့။ အလ္လာဟ်အရှင်မြတ်သည် သူ့အား သင်ထားတော်မူသဖြင့် စာရေးသူသည် စာချုပ်ရေးရန် မငြင်းရချေ။ ထို့ကြောင့် သူ့အား ရေးစေ ကြလော့။ ကြွေးတင်သောသူက ရေးရမည့် စည်းကမ်းချက်များကို မြွက်ဆိုရမည်။ သူသည် မိမိ၏ အရှင်သခင်အား ကြောက်ရွံ့ရမည်။ လျှော့ပေါ့၍ မပြောဆိုရ၊ သို့သော် မြီစားသည် အသိဉာဏ် နည်းပါးလျှင်သော်လည်းကောင်း၊ မကျန်းမာအားနည်းလျှင်သော်လည်းကောင်း၊ စည်းကမ်းချက်များ ကို မပြောပြနိုင်လျှင်သော်လည်းကောင်း၊ သူ၏အကျိုးစီးပွားကို စောင့်ရှောက်ထိန်းသိမ်းသူက တရားသော စည်းကမ်းချက်များကို မြွက်ဆိုရမည်။ ထိုစာချုပ်စာတမ်းရေးချုပ်သည့်အခါ သင်တို့ အထဲက ယောက်ျားသက်သေနှစ်ယောက်ရှိရမည်။ ယောက်ျားနှစ်ယောက် လွယ်လင့်တကူ မရနိုင် လျှင် ယောက်ျားတစ်ယောက်နှင့် သင်တို့ သက်သေထူချင်သော မိန်းမနှစ်ယောက်ရှိရမည်။ သူတို့ အနက် တစ်ယောက်မေ့လျော့၍မှားလျှင် ကျန်တစ်ယောက်က မှတ်သားမိလိမ့်မည်။ သက်သေအဖြစ် ခေါ်သောအခါ အခေါ်ခံရသောသူတို့သည် မငြင်းပယ်ရ။ အချေးအငှား အရောင်းအဝယ်ကိစ္စကို ကြီးငယ်မဟူ စုံလင်စွာ ရေးထားဖို့ကို မလိုလားမဖြစ်ကြလင့်။ ယင်းသို့ စာချုပ်ချုပ်ထားခြင်းသည် အလ္လာဟ်အရှင်မြတ်၏ ေ့ရှတော်ဝယ် သာလွန်တရားမျှတ၏။ သာလွန်သေချာသော သက်သေ သာဓကလည်းဖြစ်၏။ သင်တို့စပ်ကြားတွင် အငြင်းအခုံကို ရှောင်ရှားရန် အကောင်းဆုံးသော နည်းလမ်းဖြစ်၏။ သို့သော် ကုန်စည်ကို လက်ငင်းရောင်းချရာ၌ စာချုပ် ချုပ်ရန်မလိုချေ။ လက်ငင်း ရောင်းဝယ်ရာ၌ စာချုပ်မချုပ်၍ သင်တို့၌အပြစ်မထိုက်ချေ။ သင်တို့ အရောင်းအဝယ်ပြုသောအခါ သက်သေတို့ရှိကြစေလော့။ စာရေးသူကိုသော်လည်းကောင်း၊ သက်သေကိုသော်လည်းကောင်း အန္တရာယ်မပြုကြလင့်။ သူတို့အား ဘေးပြုခြင်းသည် အပြစ်သင့်၏။ သင်တို့သည် အလ္လာဟ်အရှင်မြတ် ၏ ပညတ်တော်ကို ဦးထိပ်ထက်တင်ရွက်ပန်ဆင်ကြလော့။ အရှင်မြတ်အား ကြောက်ရွံ့ကြလော့။ အလ္လာဟ်အရှင်မြတ်သည် သင်တို့အား သွန်သင်ဆုံးမနေတော်မူ၏။ ထို့ပြင် အရှင်မြတ်သည် ခပ်သိမ်း ကုန်သောအရာတို့ကို သိတော်မူသောအရှင်ဖြစ်တော်မူ၏။
2|283|၂၈၃။	သင်တို့သည် ခရီးလမ်းတွင်ဖြစ်၍ စာရေးသူမရနိုင်လျှင် လက်ရောက် အပေါင်ပစ္စည်းပေးထားကြ လော့။ သင်တို့အနက် တစ်ဦးတစ်ယောက်က အခြားသူတစ်ဦးအား ဥစ္စာပစ္စည်း အပ်နှံထားလျှင် ပစ္စည်းအပ်နှံခြင်းခံရသူက ပစ္စည်းအပ်သူအား မိမိတို့ ပဋိညာဉ်အတိုင်း အပ်နှံထားသော ပစ္စည်း များကို ပြန်ပေးရမည်။ ထိုသူသည် အရှင်မြတ်၏ ပညတ်တော်ကို နာခံရိုသေရမည်။ သက်သေခံ အချက်အလက်များကို မဖုံးကွယ်ကြလင့်။ အကြင်သူသည် သက်သေသာဓကကို ထိန်ဝှက်ထားလျှင် ထိုသူ၏ စိတ်နှလုံးသည် မုချဧကန်အပြစ်ရှိ၏။ အလ္လာဟ်အရှင်မြတ်သည် သင်တို့ပြုသမျှတို့ကို အကြွင်းမဲ့ သိမြင်တော်မူ၏။
2|284|၂၈၄။	မိုးကောင်းကင်ဘုံနှင့် ကမ္ဘာမြေပေါ်ဝယ် ရှိရှိသမျှတို့ကို အလ္လာဟ်အရှင်မြတ်သည် စိုးပိုင်တော်မူ၏။ သင်တို့သည် မိမိတို့ စိတ်နှလုံးအတွင်းရှိသည်တို့ကို ထုတ်ဖော်ပြောပြသော်လည်းကောင်း၊ ထိမ်ဝှက် ထားသော်လည်းကောင်း အလ္လာဟ်အရှင်မြတ်သည် သင့်တို့အားထိုအကြောင်းအရာများကို စစ်ကြော စီရင်တော်မူမည်။ အပြစ်ဒဏ်ခတ်လိုတော်မူသောသူကို အပြစ်ဒဏ်ခတ်တော်မူမည်။ အလ္လာဟ် အရှင်မြတ်သည် အရာရာကို ပြုစွမ်းနိုင်တော်မူ၏။
2|285|၂၈၅။	တမန်တော်သည် မိမိအရှင်သခင် ထုတ်ပြန်ချပေးသနားတော်မူသည်ကို ယုံကြည်လေးစား၏။ ယုံကြည်သူတို့လည်းထိုနည်းတူ ယုံကြည်ကြ၏။ သူတို့ အားလုံးပင် အလ္လာဟ်အရှင်မြတ်၏ ကောင်းကင်တမန်တော်များ၊ အရှင်မြတ်၏ ကျမ်းတော်များ၊ အရှင်မြတ်၏လူသားတမန်တော်များကို ယုံကြည်ကြ၏။ အကျွန်ုပ်တို့သည် တမန်တော်အပေါင်းမှ တစ်ဦးဦးကိုမျှ ခွဲခြားခြင်းမပြုဟု သူတို့ ဆိုကြ၏။ ထို့ပြင် သူတို့က အကျွန်ုပ်တို့သည် ကြားရပါ၏။ နာခံပါ၏။ အို - အကျွန်ုပ်တို့အရှင်သခင် အကျွန်ု်ပ်တို့အား အပြစ်လွှတ်တော်မူပါ။ အကျွန်ုပ်တို့သည် အရှင်၏ အထံတော်သို့ ပြန်ရကြပါမည်။
2|286|၂၈၆။	အလ္လာဟ်အရှင်မြတ်သည် မည်သည့်ဝိညာဉ်အပေါ်သို့မျှ ၎င်း၏အင်အားနှင့်မမျှတသော ဝန်ထုပ်ဝန်ပိုးကို တင်တော်မမူပေ။ ၎င်းသည် မိမိဆည်းပူးခဲ့သော ကိုသိုလ်ကောင်းမှု၏ အကျိုးကို ခံစားရလတ္တံ့။ ထိုနည်းတူ မိမိပြုကျင့်ခဲ့သော အကုသိုလ်မကောင်းမှု၏ အပြစ်ဒုက္ခကိုလည်း ခံစားရလတ္တံ့။ အို - အကျွန်ုပ်တို့၏ အရှင်သခင်၊ အကျွန်ုပ်တို့အား မိမိတို့မေ့လျော့ခြင်းကြောင့် သော်လည်းကောင်း၊ မှားယွင်းခြင်းကြောင့်သော်လည်းကောင်း၊ အပြစ်ဒဏ်ခတ်တော်မမူပါလင့်။ မှားယွင်းခြင်းကြောင့်သော်လည်းကောင်း၊ အပြစ်ဒဏ်ခတ်တော်မမူပါလင့်။ အို - အကျွန်ုပ်တို့၏ အရှင်သခင်၊ ရှေးလူဟောင်းများအပေါ်၌ ကြီးလေးသောဝန်ထုတ်ဝန်ပိုးကြီးကို တင်တော်မူသကဲ့သို့ အကျွန်ုပ်အပေါ်၌ မိမိတို့အင်အားနှင့်မမျှတသောဝန်ထုပ်ကိုတင်တော်မမူပါလင့်။ အကျွန်ုပ်တို့၏ အပြစ်များကို ချေဖျက်တော်မူပါ။ အကျွန်ုပ်တို့ကို အပြစ်လွှတ်တော်မူပါ။ အကျွန်ုပ်အား ကောင်းချီး မင်္ဂလာ ပေးသနားတော်မူပါ။ အရှင်သည် အကျွန်ုပ်တို့ကို စောင့်ရှောက်တော်မူသော အရှင် ဖြစ်တော် မူ၏။ အကျွန်ုပ်တို့အား အောင်စေတော်မူပါ။
3|1|၁။	အလီဖ်၊ လာမ် မီမ်
3|2|၂။	အလ္လာဟ်အရှင်မြတ်မှတပါး အခြားအရှင်သခင်မရှိပေ။ အရှင်မြတ်သည် အသက်ရှင်နေတော် မူသောအရှင်၊ နိစ္စထာဝရ တည်ရှိတော်မူသော အရှင်မြတ်တော်မူ၏။
3|3|၃။	အို - မုဟမ္မဒ် အလ္လာဟ်အရှင်မြတ်သည် လွန်လေပြီးသောအခါကာလ၌ လူသားတို့အား နည်းလမ်း ညွှန်ဖို့ရာ တောင်ရတ်ကျမ်းတော်နှင့် အင်ဂျီလ်ကျမ်းတော်ကို မုချဧကန် ပြဋ္ဌာန်းပေးသနားတော်မူ၏။ ထိုနည်းတူ ကုရ်အာန်ကျမ်းတော်ကို သင့်အား အမှန်ပင်ချပေးသနားတော်မူ၏။ ဤကျမ်းတော်သည် ရှေးကျသောကျမ်းတော်များကို ထောက်ခံအတည်ပြု၏။
3|4|၄။	အရှင်မြတ်သည် အမှန်နှင့်အမှား၊ အကောင်းနှင့်မကောင်း၊ ခွဲခြားပိုင်းဖြတ်ဖို့ရာ စံနှုန်းတော်ကို ချပေးတော်မူ၏။ မှတ်သားကြလော့။ အကြင်သူတို့သည် အလ္လာဟ်အရှင်မြတ်၏ ဗျာဒိတ်တော်များကို မယုံကြည်အ့ံ။ ထိုသူတို့သည် အလွန်ကြီးလေးသော အပြစ်ဒဏ်တော်ကို ခံစားရကြလတ္တံ့။ အရှင်မြတ် သည် တန်ဖိုးအလွန်ကြီးမား၏။ မကောင်းမှုကို အပြစ်ပေးနိုင်တော်မူ၏။
3|5|၅။	မှတ်သားကြလော့။ ကမ္ဘာမြေပေါ်၌သော်လည်းကောင်း၊ မိုးကောင်းကင်၌သော်လည်းကောင်းရှိသော အရာဝထ္ထုတစ်စုံတစ်ခုကိုမျှ အလ္လာဟ်အရှင်မြတ်အထံတော်မှ ဖုံးကွယ်၍ မရပေ။
3|6|၆။	အရှင်မြတ်သည် အလိုတော်အတိုင်း အမိ၏သားအိမ်များအတွင်း၌ သင်တို့၏ရုပ်သွင်ကို ပြုပြင် ဖန်ဆင်းတော်မူ၏။ အရှင်မြတ်မှတပါး အခြားအရှင်သခင်မရှိပေ။ အရှင်မြတ်သည် အနန္တဘုန်း တန်ခိုးတော်သခင်၊ အနန္တဉာဏ်တော်ရှင်ဖြစ်တော်မူ၏။
3|7|၇။	အို - မုဟမ္မဟ်၊ အရှင်မြတ်သည် သင့်အား ကုရ်အာန်ကျမ်းတော်မြတ်ကို ထုတ်ပြန်ချပေးသနား တော်မူ၏။ ထိုကျမ်းတော်၌ အဓိပ္ပါယ်ရှင်းလင်းသော ဂါထာတော်များ ပါရှိ၏။ ဤဂါထာတော်များ သည် ကုရ်အာန်ကျမ်းတော်မြတ်၏ အခြေခံအုတ်မြစ်ဖြစ်၏။ အခြားဂါထာတော်များကား ပုံဆောင်၍ ဖော်ပြထားသော ဂါထာတော်များဖြစ်ကြ၏။ သို့သော် အကြင်သူတို့၏နှလုံးများ၌ ဒွိဟရှိ၏။ ထိုသူတို့သည် ထိုအဓိပ္ပါယ်ရှုပ်ထွေးနေသော ဂါထာတော်များကို လိုက်နာကြ၏။ သူတို့ရှုပ်ထွေး သော အဓိပ္ပါယ်ကို ရှင်းလင်းအောင်လုပ်ခြင်းအားဖြင့် ဂိုဏ်းဂဏကွဲအောင်ပြုလုပ်ကြ၏။ ဤဂါထာ တော်များ၏ အနက်အဓိပ္ပါယ်ကို အလ္လာဟ်အရှင်မှတပါး မည်သူမျှမသိနိုင်ချေ။ သို့သော် ပညာရှိ တို့က အကျွန်ုပ်တို့သည် ကုရ်အာန်ကျမ်းတော်မြတ်ကို ယုံကြည်ကြပါ၏။ ကျမ်းတော် တစ်စောင်လုံး သည် အကျွန်ုပ်တို့၏ အရှင်သခင်ထံမှ ကျရောက်လာ၏ဟု ဆိုကြ၏။ သို့သော် ပညာရှိတို့သာလျှင် ကျမ်းတော်ကို အမှန်ပင်အရေးစိုက်ကြ၏။
3|8|၈။	အို - အကျွန်ုပ်တို့၏ အရှင်သခင်၊ အရှင်သည် အကျွန်ုပ်တို့အား လမ်းမှန်ကို ညွှန်ပြတော်မူပြီးမှ အကျွန်ုပ်တို့၏စိတ်နှလုံးများကို လမ်းမှားစေတော်မမူပါနှင့်။ အကျွန်ု်ပ်တို့အပေါ်သို့ အထံတော်မှ ကောင်းချီးမင်္ဂလာချပေးတော်မူပါအရှင်၊ အရှင်သာလျှင် ပေးကမ်းစွန့်ကြံတော်မူသောအရှင် ဖြစ်တော် မူပါ၏အရှင်။
3|9|၉။	အို - အကျွန်ုပ်တို့၏ အရှင်သည် လူသားတို့ကို နေ့တနေ့၌ စုရုံးတော်မူမည့်အရှင်ဖြစ်တော်မူပါ၏။ ထိုနေ့တော်ကြီး ဆိုက်ရောက်လာမည်ကို ယုံမှားသံသယလုံးဝမရှိနိုင်ပါ။ အလ္လာဟ်အရှင်မြတ်သည် ချိန်းဆိုထားတော်မူသည်ကို ဘယ်သောအခါမှ ဖျက်တော်မမူပေ။
3|10|၁ဝ။	ထိုနေ့တော်ကြီး၌ မိစ္ဆာဒိဋ္ဌိတို့၏ ဥစ္စာပစ္စည်းသော်လည်းကောင်း၊ သားသမီး အခြွေအရံတို့သော် လည်းကောင်း၊ အလ္လာဟ်အရှင်မြတ်၏ မျက်မှောက်ဝယ် ထိုသူတို့ကို အကျိုးမပြုစွမ်းနိုင်ပေ။ သူတို့သည် ငရဲမီးအတွက် ထင်းသာဖြစ်ကြရမည်။
3|11|၁၁။	သူတို့သည် ဖာရောမင်း၏လူများနှင့် သူတို့ထက်ရှေးကျသော ရှေးလူဟောင်းများကဲ့သို့ ငါအသျှင်၏ ဗျာဒိတ်တော်များကို မယုံကြည်ကြပေ။ ထို့ကြောင့် အလ္လာဟ်အသျှင်မြတ်သည် သူတို့အား ၎င်းတို့၏ အပြစ်များကြောင့် ဖမ်းဆီးတော်မူ၏။ အလ္လာဟ်အသျှင်မြတ်သည် အပြစ်ဒဏ်ခတ်ရာ၌ ခက်ထန်တော်မူ၏။
3|12|၁၂။	အို...မိုဟမ္မဒ် သင်သည် အယူမှားသူတို့အား ဟောကြားလော့။ ဟယ်-အချင်းတို့ သင်တို့ကို နှိမ်နင်းပြီးလျှင် ငရဲထဲတွင် စုဆောင်းလတ္တံ့။ ငရဲသည် အလွန်ဆိုးဝါးသော နေရာထိုင်ခင်းဖြစ်၏။
3|13|၁၃။	ပြိုင်ဆိုင်တိုက်ခိုက်ကြသော စစ်တပ်ကြီးနှစ်တပ်၌ သင်တို့အဘို့ သက်သေသာဓကတော်တပါး ပါရှိ၏။ တပ်တတပ်က အလ္လာဟ်အသျှင်မြတ်၏လမ်းတော်အတွက် တိုက်ခိုက်ကြ၏။ အခြားတတပ်မှာ မယုံကြည်ကြ၊ အယူမှားကြ၏။ အသျှင်မြတ်၏တပ်သားတော်တို့က သူတို့၏ရန်သူစစ်သည် အလုံးအရင်းသည် ၎င်းတို့ထက် နှစ်ဆရှိကြောင်းကို မျက်ဝါးထင်ထင်မြင်ကြ၏။ ယင်းသို့ အလ္လာဟ်အသျှင်မြတ်သည် အလိုရှိတော်မူသောသူတို့အား အသျှင်၏ စောင့်ရှောက်ခြင်း ကျေးဇူးတော်အားဖြင့် အင်အားထောင့်တင်းစေတော်မူ၏။ မှတ်သားကြလော့။ ဤအကြောင်းအရာ၌ မျက်စိရှိသူတို့အဘို့အရာ သင်ခန်းစာတစောင်ပါရှိ၏။
3|14|၁၄။	ဇနီး၊ မိန်းမ၊ သားသမီး၊ အချွေအရံများ စုဆောင်းထားသော ရွှေပုံ၊ ငွေပုံများ၊ အမျိုးကောင်းသော မြင်းများ၊ ကျွဲ၊ နွား၊ တိရစ္ဆာန်များနှင့် လယ်ယာဥယျာဉ်များကို ပိုင်ဆိုင်ခြင်းမှရသော သာယာ ပျော်ရွှင်မှုကို လူသားတို့အား တင့်တယ်လှပေစေ၏။ ဤအရာဝထ္ထုများသည် လောကီစည်းစိမ်းသာ ဖြစ်ကြ၏။ အလ္လာဟ်အသျှင်မြတ်၊ အသျှင်မြတ်နှင့်မူကား သာလွန်မြင့်မြတ်သော နေရာထိုင်ခင်းရှိ၏။
3|15|၁၅။	အို...တမန်တော် သင်ဟောကြားလော့။ ဟယ်အချင်းတို့ ထိုအရာထက်သာ၍ မွန်မြတ်သော အရောအကြောင်းကို သင်တို့အား ငါပြောပြရမည်လော။ ဒုစရိုက်မကောင်းမှုကို ကြဉ်ရှောင်သူတို့ အတွက် သူတို့၏ အသျှင်သခင်အထံတော်၌ မြစ်ချောင်းအသွယ်သွယ် စီးဆင်းလျှက်ရှိသော သုခဥယျာဉ်တော်များ၊ သန့်ရှင်းဖြူစင်သော အပေါင်းအဖော်များ၊ အသျှင်မြတ်သနားတော်မူသော ရောင့်ရဲတင်းတိမ်ခြင်းများ ရှိကြ၏။ အလ္လာဟ်အသျှင်မြတ်သည် မိမိ၏ ကျေးတော်မျိုး၊ ကျွန်တော်မျိုး တို့ကို မြင်တော်မူသောအသျှင် ဖြစ်တော်မူ၏။
3|16|၁၆။	ထိုသူတို့သည် အို...အကျွနု်ပ်တို့၏အသျှင်သခင်၊ အကျွနု်ပ်တို့သည် မုချဧကန် ယုံကြည်ကြပါ၏။ အကျွနု်ပ်တို့ကို အပြစ်လွှတ်တော်မူပါ။ အကျွနု်ပ်တို့အား ငရဲမီးဘေးဒဏ်မှလည်း ကာကွယ်တော် မူပါဟု ဆုတောင်းကြ၏။
3|17|၁၇။	ထိုသူတို့သည် သည်းခံကြ၏။ အမှန်စကားကိုသာဆိုကြ၏။ ကျိုးနွံ့နာခံကြ၏။ ထိုသူတို့သည် ဥစ္စာပစ္စည်းများကို သုံးစွဲလှူဒါန်းကြ၏။ အာရုံတက်၌ အပြစ်လွှတ်ဘို့ရာ ဆုတောင်းကြ၏။
3|18|၁၈။	အလ္လာဟ်အသျှင်မြတ်မှတပါး အခြားအသျှင်သခင်မရှိကြောင်းကို အသျှင်မြတ်ကိုယ်တော်တိုင်ပင် သက်သေခံတော်မူ၏။ ကောင်းကင်တမန်တော်များ၊ ဉာဏ်ပညာရှင်တို့လည်း သက်သေများဖြစ်ကြ ၏။ အလ္လာဟ်အသျှင်မြတ်သည် စကြာဝဠာများကို တရားသဖြင့် ဖန်ဆင်းမွေးမြူထားတော်မူ၏။ အနန္တတန်ခိုးတော်သခင်၊ အနန္တဉာဏ်တော်ရှင်မှတပါး အခြားအသျှင်သခင်မရှိပေ။
3|19|၁၉။	မှတ်သားကြလော့။ အလ္လာဟ်အသျှင်မြတ် ပြဌာန်းတော်မူသော ဘာသာတရားကား အသျှင်မြတ်အား ကျိုးနွံ့ခြင်းဖြစ်၏။ ရှေးကျမ်းတော်များကိုရရှိသောသူတို့သည် အချင်းချင်း ပြစ်မှားကြခြင်းကြောင့် ပညာအလင်းရောင်ကိုရရှိပြီးနောက်မှသာလျှင် ကွဲပြားခြားနားကြ၏။ အကြင်သူတို့သည် အသျှင်မြတ်၏ ဗျာဒိတ်တော်များကို မယုံကြည်အံ့။ ထိုသူတို့သည် အလ္လာဟ်အသျှင်မြတ်အား စစ်ကြောစီရင်ခြင်း၌ အလွန်ထက်မြက် မြန်ဆန်တော်မူသည်ကို တွေ့ကြရမည်။
3|20|၂ဝ။	ထို့ပြင်၊ အို-မိုဟမ္မဒ်၊ သူတို့သည် သင်နှင့်စကားအချေအတင်ပြောဆိုလျှင် သင်ဟောကြားလော့။ ဟယ်အချင်းတို့၊ အကျွနု်ပ်နှင့် အကျွနု်ပ်နောက်လိုက်သည် အလ္လာဟ်အသျှင်မြတ်ကို ကျိုးနွံ့နာခံပါ ၏။ ထို့ပြင် သင်သည် ကျမ်းတော်ရရှိပြီးသူတို့နှင့် စာမတတ်သောသူတို့အား ဟယ်အချင်းတို့၊ သင်တို့လည်း အသျှင်မြတ်ကို ကျိုးနွံ့နာခံလျှင် သူတို့သည် လမ်းမှန်ကို အမှန်ညွှန်ပြခြင်းခံကြရ၏။ သူတို့သည် အကျိုးနွံ့ဘဲ ကျောခိုင်းသွားလျှင် သင်၏ဝတ္တရားမှာမူကား သူတို့အား တရားဟောကြား ရန်သာဖြစ်၏။ အလ္လာဟ်အသျှင်မြတ်သည် မိမိဘဏ္ဍတို့ကို မြင်တော်မူသောအသျှင် ဖြစ်တော်မူ၏။
3|21|၂၁။	အို...တမန်တော် အလ္လာဟ်အသျှင်မြတ်၏ ဗျာဒိတ်တော်များကို မယုံကြည်သူများ၊ တမန်တော် များကို မတရားသတ်ဖြတ်သူများ၊ တရားမျှတမှုကိုဆင့်ဆိုသော လူသားများ သတ်ဖြတ်သူများ၊ ဤမိစ္ဆာမိုက်တို့အား သူတို့သည် အလွန်နာကျင်ဘွယ်သောအပြစ်ဒဏ်ကို ခံစားရမည်ဟု သင် ဂတိပြုလော့။
3|22|၂၂။	ထိုသူများသည် မိမိကြိုးပမ်းမှုများ၊ ဤဘဝ၊ နောင်ဘဝ နှစ်ဖြာသောဘဝ၌ အကျိုးမဲ့ အချည်းနှီး ဆုံးရှုံးရသောသူများသာတည်း။ ထို့ပြင် သူတို့မှာ ကူညီစောင်မသူတို့ မရှိချေ။
3|23|၂၃။	အို...တမန်တော် သင်သည် ရှေးကျမ်းတော်ရသူများအကြောင်းကို မမြင်သလော။ သူတို့သည် အချင်းချင်း ငြင်းခုံကွဲပြားကြ၏။ သူတို့၏ ကွဲပြားမှုကို ကျမ်းတော်အတိုင်းဆုံးဖြတ်ရန် ပြုလုပ်သော အခါ သူတို့အနက် ဂိုဏ်းတဂိုဏ်းက ကျမ်းတော်ကို ကန့်ကွက်ပြီးလျှင် ထွက်သွားကြ၏။
3|24|၂၄။	ယင်းသို့ဖြစ်ရခြင်းသည် သူတို့က ငရဲမီးသည် အကျွနု်ပ်တို့အား ရက်အနည်းငယ်မှတပါး ထိခိုက်မည် မဟုတ်ချေဟု ပြောရဲခြင်းကြောင့်ဖြစ်၏။ သူတို့လုပ်ကြလေ့ရှိသောအရာများသည် သူတို့အား ဘာသာအယူဝါဒနှင့်စပ်လျဉ်း၍ လှည့်စားထားကြ၏။
3|25|၂၅။	ယုံမှားသံသယကင်းသောနေ့တော်ကြီး၌ ထိုသူများသည် အဘယ်သို့ဖြစ်ရလတ္တံ။ ထိုနေ့တော်ကြီး၌ ငါအသျှင်မြတ်သည် သူတို့အားလုံးကို စုရုံးတော်မူမည်။ ထိုနေ့တော်ကြီး၌ သူတို့အား မိမိပြုကျင့်ခဲ့ သည့်အတိုင်း အကျိုးအပြစ်ကို ပြည့်စုံစွာပေးတော်မူလတ္တံ။ သူတို့သည် မတရားညှင်းဆဲခြင်းခံရမည် မဟုတ်ပေ။
3|26|၂၆။	ဟောကြားလော့။ အို...အလ္လာဟ်၊ အချုပ်အခြာပိုင်သတော်မူသောအသျှင်၊ အသျှင်သည် ပေးသနားတော်မူလိုသောသူအား အချုပ်အခြာအာဏာကို ပေးသနားတော်မူပါ၏။ ရုတ်သိမ်းတော် မူလိုသောသူထှံ အချုပ်အခြာအာဏာကို ရုတ်သိမ်းတော်မူပါ၏။ အသျှင်သည် ချီးမြှင့်တော်မူလိုသော သူကို ချီးမြှင့်တော်မူပါ။ နှိမ့်ချတော်မူလိုသောသူကို နှိမ့်ချတော်မူပါ၏။ အသျှင်၏ လက်ဝယ်တော်ဝယ် ကောင်းကြီးမင်္ဂလာအဖြာဖြာပါရှိပါ၏။ အသျှင်သည် အရာရာကို မုချပြုစွမ်းနိုင်တော်မူပါ၏။
3|27|၂၇။	အသျှင်သည် ညဉ့်ကို နေ့အတွင်းသို့ ဝင်စေတော်မူပါ၏။ နေ့ကိုလည်း ညဉ့်အတွင်းသို့ ဝင်စေတော် မူပါ၏။ သက်ရှိကို သက်မဲ့မှ ဖန်ဆင်းတော်မူပါ၏။ သက်မဲ့ကို သက်ရှိမှ ဖြစ်စေတော်မူပါ၏။ အလိုတော်ရှိသူအား စားနပ်ရိက္ခာကို အတိုင်းအထွာ ပမာဏမရှိ မတွန့်တိုဘဲ ပေးသနားတော်မူပါ၏။
3|28|၂၈။	ယုံကြည်သူတို့သည် မယုံကြည်သူတို့အား ယုံကြည်သူတို့ထက် သာလွန်နှစ်သက်၍ အဆွေခင်ပွန်း မဖွဲ့ကြလင့်။ အကြင်သူတို့သည် ယင်းသို့ပြုကျင့်အံ့။ ထိုသူတို့ကို အလ္လာဟ်အသျှင်မြတ် စောင့်ရှောက်တော်မူမည်မဟုတ်ပေ။ သို့သော် ထိုမိစ္ဆာဒိဌိတို့ထံမှ အကာအကွယ်ယူထားဘိသကဲ့ သို့ မိမိကိုယ်ကိုမိမိ စောင့်ရှောက်သူတို့အား အလ္လာဟ်အသျှင်မြတ် စောင့်ရှောက်တော်မူမည်။ အလ္လာဟ်အသျှင်မြတ်သည် သင်တို့အား အသျှင်မြတ်အားသာလျှင် အာရုံပြုဘို့ရာ ပညတ်တော်မူ၏။ သင်တို့သည် အလ္လာဟ်အသျှင်မြတ်အထံတော်သို့ လာနေကြရ၏။
3|29|၂၉။	အို...မိုဟမ္မဒ်၊ သင်ဟောကြားလော့။ ဟယ်အချင်းတို့ သင်တို့သည် မိမိတို့စိတ်နှလုံးအိမ်အတွင်း ရှိသည်ကို ထိမ်ဝှက်ထားသော်၎င်း၊ ထုတ်ဖော်သော်၎င်း၊ အလ္လာဟ်အသျှင်သည် ထိုအရာကို သိတော်မူ၏။ အသျှင်မြတ်သည် အထက်ကောင်းကင်ဘုံတွင်ရှိသောအရာကို သိတော်မူ၏။ အောက်ကမ္ဘာမြေပေါ်ဝယ်ရှိသောအရာကိုလည်း သိတော်မူ၏။ အလ္လာဟ်အသျှင်မြတ်သည် အရာခပ်သိမ်းကုန်တို့ကို ပြုစွမ်းနိုင်တော်မူ၏။
3|30|၃ဝ။	ဝိညာဉ်တိုင်းသည် မိမိဆည်းပူးခဲ့သော သုစရိုက် ကောင်းမှုအားလုံးနှင့်သော်လည်းကောင်း၊ မိမိကျူးလွန်ခဲ့သော ဒုစရိုက် မကောင်းမှုအားလုံးနှင့်သော်လည်းကောင်း၊ ရင်ဆိုင်တွေ့ရသော နေ့တော်ကြီး၌ ထိုသူတိုင်းသည် ထိုအကုသိုလ်မကောင်းမှုနှင့် လွန်စွာကွားဝေးဘို့ကို တောင့်တကြ လိမ့်မည်။ အလ္လာဟ်အသျှင်မြတ်သည် မိမိအား အာရုံပြုရန် သင်တို့ကို ပညတ်တော်မူ၏။ အလ္လာဟ်အသျှင်မြတ်သည် မိမိ၏ ကျေးတော်မျိုး၊ ကျွန်တော်မျိုးတို့ကို အတိုင်းထက်အလွန် သနားကြင်နာတော်မူ၏။
3|31|၃၁။	အို...မိုဟမ္မဒ် သင်သည် လူသားတို့အား ဟောကြားလော့။ ဟယ်အချင်းတို့ သင်တို့သည် အလ္လာဟ်အသျှင်မြတ်ကို ကြည်ညိုမြတ်နိုးလျှင် ငါဆုံးမသြဝါဒကို နာခံကြလော့။ အလ္လာဟ်အသျှင်မြတ်သည် သင်တို့ကို ချစ်ခင်မြတ်နိုးတော်မူမည်။ သင်တို့၏အပြစ်များကို လွှတ်တော် မူမည်။ အလ္လာဟ်အသျှင်မြတ်သည် အပြစ်လွှတ်တော်မူသောအသျှင်၊ ကောင်းကြီးမင်္ဂလာ ပေးသနားတော်မူသောအသျှင် ဖြစ်တော်မူ၏။
3|32|၃၂။	အို...တမန်တော်ဟောကြားလော့။ ဟယ်အချင်းတို့ အလ္လာဟ်အသျှင်မြတ်နှင့် အသျှင်မြတ်၏ တမန်တော်ကို လေးစားနားထောင်ကြလော့။ သို့သော် သူတို့သည် နားမထောင် ကျောခိုင်းသွားမူ အလ္လာဟ်အသျှင်မြတ်သည် မိစ္ဆာမိုက်တို့အား မြတ်နိုးတော်မမူကြောင်းကို မှတ်သားကြလော့။
3|33|၃၃။	အလ္လာဟ်အသျှင်မြတ်သည် တမန်တော်အာဒမ်၊ တမန်တော်နူဟို၊ တမန်တော်အီဗရာဟီမ်၏ အဆက်အနွယ်နှင့် အင်မရာန်၏အဆက်အနွယ်တို့ကို မိမိ၏ အခြားကျေးတော်မျိုး၊ ကျွန်တော်မျိုး များထက် သာလွန်နှစ်သက်မြတ်နိုးတော်မူကြောင်းကို မှတ်သားကြလော့။
3|34|၃၄။	သူတို့သည် တစ်ဦးမှတစ်ဦး ဆင်းသက်လာကြ၏။ အလ္လာဟ်အသျှင်မြတ်သည် ကြားတော်မူသော အသျှင်၊ သိတော်မူသောအသျှင် ဖြစ်တော်မူ၏။
3|35|၃၅။	အင်မရာန်၏ဇနီးမိန်းမက အို အကျွနု်ပ်၏အသျှင်သခင် အကျွနု်ပ်၏ဝမ်းတွင်း ကိန်းအောင်းလျှက် ရှိသောသူငယ်အား အသျှင်မြတ်၏အမှုတော်ကို ကောင်းစွာထမ်းဆောင်သူအဖြစ်ဖြင့် အသျှင့်ထံ သစ္စာဆို၍ အပ်ပါ၏။ ထိုအပ်နှံခြင်းကို အကျွနု်ပ်ထံမှ လက်ခံတော်မူပါ အသျှင်မြတ်။ အသျှင်မြတ်သာလျှင် ကြားတော်မူသောအသျှင်၊ သိတော်မူသောအသျှင် အမှန်ပင်ဖြစ်တော်မူပါ၏ဟု ဆုတောင်းသည်ကို မှတ်သားကြလော့။
3|36|၃၆။	ထို့နောက် ထိုမိန်းမသည် သမီးမိန်းကလေးကို ဘွားမြင်သောအခါ သူမသည် အို အကျွနု်ပ်၏ အသျှင်သခင် အကျွနု်ပ်သည် သမီးကိုသာ ဘွားမြင်ပါ၏။ အလ္လာဟ်အသျှင်မြတ်သည် သူမကို ဘွားမြင်သည်ကို ကောင်းစွာသိမြင်တော်မူပါ၏။ ယောကျ်ားနှင့် မိန်းမ မတူပါ။ အကျွနု်ပ်သည် ထို သတို့သမီးအား မရယမ် အမည်ကိုပေးပါ။ သူမနှင့် သူမ၏သားမြေးအဆက်ဆက်ကို အသျှင်မြတ် ကျိန်ဆဲနှင်ထုတ်တော်မူခြင်းခံရသော ရှိုင်တန်မာရ်နတ်၏ဘေးရန်မှ စောင့်ရှောက်တော်မူပါဟု ဆုတောင်း၏။
3|37|၃၇။	သူမ၏အသျှင်သခင်သည် သူမအား ကောင်းစွာ လက်ခံတော်မူ၏။ သူမအား ကောင်းမွန် သန့်ရှင်းစွာ ကြီးပြင်လာစေတော်မူမည်ဟု သနားကြင်နာခြင်းဖြင့် ဂတိဗျာဒိတ်ပေးတော်မူ၏။ တမန်တော် ဇကရီယာအား သူမကို အုပ်ထိန်းသူအဖြစ်ဖြင့် ခန့်တော်မူ၏။ တမန်တော် ဇကရီယာသည် သူမရှိသော သန့်ရှင်းထူးမြတ်သည့် တိုက်ခန်းထဲသို့ဝင်သောအခါတိုင်း သူမထံ၌ အစားအစာ ရှိသည်ကို တွေ့မြင်ရ၏။ ထို့ကြောင့် သူက အို-မရယမ် ဤအစားအစာသည် ဘယ်ကလာသနည်းဟု မေး၏။ သူမက အလ္လာဟ်အသျှင်မြတ်အထံတော်မှဖြစ်၏။ အလ္လာဟ်အသျှင်မြတ်သည် အလိုတော် ရှိသူအား မတွန့်မတို ရက်ရောစွာ ပေးကမ်းတော်မူပါ၏ဟု ပြန်ပြော၏။
3|38|၃၈။	ထိုအခါ တမန်တော် ဇကရီယာသည် မိမိ၏ အသျှင်သခင်အား ဝတ်ပြုပြီးလျှင် အို အကျွနု်ပ်၏ အသျှင်သခင် အသျှင်မြတ်၏ ကောင်းကြီးမင်္ဂလာတော်အထဲမှ သားကောင်းရတနာ ပေးသနားတော် မူပါ။ အသျှင်သည် ဆုတောင်းခြင်းကို ကြားတော်မူသောအသျှင်ဖြစ်တော်မူပါ၏ဟု ဆုတောင်း၏။
3|39|၃၉။	တမန်တော် ဇကရီယာသည် ထူးမြတ်သောအဆောင်အတွင်း၌ ဆွလာသ်ဝတ်ပြုနေစဉ် ကောင်းကင် တမန်တော်များပေါ်လာ၍ အို-ဇကရီယာ အလ္လာဟ်အသျှင်မြတ်သည် သင့်အား ယဟယာမည်သော သားရတနာတစ်ဦးရမည့်အကြောင်း သတင်းကောင်းကို ပေးသနားတော်မူ၏။ သူသည် အသျှင်မြတ်၏ ဗျာဒိတ်တော်ကို အတည်ပြုရန်လာမည်။ မြင့်မြတ်သန့်စင်၍ သူတော်ကောင်းတို့၏ တမန်တော်တစ်ပါးဖြစ်မည်ဟု ပြောကြ၏။
3|40|၄ဝ။	ထိုအခါ တမန်တော် ဇကရီယာက အို အကျွနု်ပ်၏အသျှင်သခင် အကျွနု်ပ်သည် အသက်ကြီးပါပြီ။ အကျွနု်ပ်၏ ဇနီးမိန်းမလည်း အမြံုဖြစ်ပါ၏။ သို့ကြောင့် အကျွနု်ပ်သည် သားရတနာကို အဘယ်သို့ ရနိုင်ပါမည်နည်းဟုလျှောက်၏။ ကောင်းကင်တမန်တော်က သင် သားရတနာရမည်မှာ အမှန်ပင် ဖြစ်၏။ အလ္လာဟ်အသျှင်မြတ်သည် အလိုတော်ရှိရာကို စီရင်တော်မူ၏ဟုဆို၏။
3|41|၄၁။	တမန်တော်က အို...အကျွနု်ပ်၏အသျှင်သခင် အကျွနု်ပ်အား အတိတ်နမိတ်တပါးပေးတော်မူပါ ဟု ဆုတောင်း၏။ ကောင်းကင်တမန်တော်က သင့်အားပေးသောအတိတ်နမိတ်မှာ သင်သည် သုံးရက သုံးရက်တိုင်တိုင် လူသားတို့အား လက်ပြ၊ ခြေပြ၊ မျက်ရိပ်ပြ၍မှတပါး စကားတခွန်း တပါဒမှ ပြောမရခြင်းဖြစ်၏။ သင်သည် မိမိ၏အသျှင်သခင်ကို ကောင်းစွာအာရုံပြုလော့။ နံနက်ရောညပါ အသျှင်မြတ်၏ ဂုဏ်ကျေးဇူးတော်ကို ချီးကျူးလော့ဟု ပြော၏။
3|42|၄၂။	ကောင်းကင်တမန်တော်တို့က အို...မရယမ် မှတ်သားလော့။ အလ္လာဟ်အသျှင်မြတ်သည် သင့်အား ရွေးကောက်တော်မူပြီး သန့်ရှင်းဖြူစင်စေတော်မူပြီး အသျှင်မြတ် ဖန်ဆင်းတော်မူသော မိန်းမများတို့တွင် သင်မအား အလ္လာဟ်အသျှင်မြတ်သည် သာလွန်နှစ်သက်တော်မူပြီ။
3|43|၄၃။	အို-မရယမ် သင်မသည် မိမိကို ဖန်ဆင်းမွေးမြူတော်မူသောအသျှင်မြတ်ကို ကျိုးနွံ့နာခံလော့။ ဝပ်တွားလော့။ အသျှင်မြတ်အား ညွတ်တွားခစားလော့ဟုပြောကြ၏။
3|44|၄၄။	အို...မိုဟမ္မဒ် ဤအတ္ထုပ္ပတ်အကြောင်းအရာတော်များသည် သင်၏မျက်ကွယ်၌ဖြစ်သော ရှေးအဖြစ်နောက်ဟောင်းများတည်း။ အဘယ်သူသည် မရယမ်ကို အုပ်ထိန်းရမည်ဟုသိရှိရန် မိမိတို့ ကလောင်တံများကိုပစ်၍ မဲချကြသောအခါ သင်သည် မဲချသူတို့နှင့် အတူမရှိပေ။ ထိုအကြောင်းနှင့် ပတ်သက်၍ သူတို့ အငြင်းအခုံဖြစ်သောအခါလည်း သင်သည် သူတို့နှင့်အတူ မရှိပေ။
3|45|၄၅။	ကောင်းကင်တမန်များက မရယမ်အား ဤသို့ပြောသည်ကိုလည်း သတိပြုလော့။ အို-မရယမ် အလ္လာဟ်အသျှင်မြတ်က သင်မသည် သားရတနာတစ်ဦးရမည့် သတင်းကောင်းစကား ပေးကြား တော်မူ၏။ ထိုသား၏အမည်မှာ မစီဟာအီဆာဖြစ်၏။ ထိုသူသည် ဤဘဝ၊ နောင်ဘဝ နှစ်ဖြသော ဘဝ၌ ထင်ရှားကျော်စော၍ အသျှင်မြတ်ကို နီးကပ်စွာ ဖူးမြော်ရသောသူတို့၏ ဘောင်တွင် အပါအဝင်ဖြစ်ရမည်သာတည်း။
3|46|၄၆။	သူသည် ပုခက်ထဲကပင် လူသားတို့အား စကားပြောမည်။ လူလားမြောက်၍ အရွယ်ရောက်သော အခါလည်း စကားပြောမည်။ သူသည် အသျှင်မြတ်နှင့် တရားတော်တို့ ကြည်ညိုသူတို့ဘောင်တွင် အပါအဝင်ဖြစ်၏။
3|47|၄၇။	မရယမ်က အို...အကျွနု်ပ်၏အသျှင်သခင် လူယောကျ်ားတစ်ဦးတစ်ယောက်မှ အကျွနု်ပ်ကိုမထိဘဲ အကျွနု်ပ်သည် အဘယ်သို့ သားရတနာရပါမည်နည်းဟု တင်လျှောက်၏။ အသျှင်မြတ်က သို့ဖြစ်သော်ငြားလည်း သင်မသည် သားရတနာရမည်သာတည်းဟု မိန့်တော်မူ၏။ အလ္လာဟ်အသျှင်မြတ်သည် အလိုတော်ရှိရာကို ဖန်ဆင်းတော်မူ၏။ အသျှင်မြတ်သည် ဝထ္ထုတစ်စုံတစ်ရာကို ကြံတော်မူသောအခါ ထိုအရာအား ဖြစ်စေဟု မိန့်တော်မူ၏။ ထိုအခါ ၎င်းအရာသည် ဖြစ်ပေါ်လာရ၏။
3|48|၄၈။	အလ္လာဟ်အသျှင်မြတ်သည် သူ့အား တရားတော်၊ ပညာအလင်းရောင် တောင်ရတ်ကျမ်း၊ အင်ဂျီလ်ကျမ်း စသည်တို့ကို သင်ကြားပေးတော်မူမည်။
3|49|၄၉။	အသျှင်မြတ်သည် သူ့အား အစ္စရာအီလ်အမျိုးသားတို့ထံသို့ တမန်တော်တစ်ပါးအဖြစ်ဖြင့် စေလွှတ်တော်မူမည်။ တမန်တော်အီဆာသည် သူတို့အား ဤသို့ဟောကြား၏။ ဟယ် အချင်းတို့ မှတ်သားကြလော့။ ငါသည် သင်တို့၏အသျှင်သခင်ထံမှ သက်သေသာဓကတော်တစ်ပါးကို ယူဆောင်လာ၏။ မှတ်သားကြလော့။ ငါသည် ရွှံ့မြေစေးမှ ငှက်နှင့်တူသောအရုပ်ကို သင်တို့အဘို့ လုပ်၏။ ထိုငှက်ရုပ်တွင်းမှ အကန်းမွေးထုတ်သူအား မျက်စိအလင်းရောင်ရအောင် ကုသနိုင်၏။ ကုဌနူနာစွဲကပ်သူတို့အား ထိုရောဂါပျောက်ကင်းအောင်ကုသပေးနိုင်၏။ အသျှင်မြတ်၏ အမိန့်တော် အားဖြင့် သေသူများကို ပြန်ရှင်စေနိုင်၏။ ထို့ပြင် သင်တို့သည် မည်သည့်အစာကို စားကြသည်။ မည်သည့်ပစ္စည်းကို အိမ်တွင်စုဆောင်းသိုလှောင်ထားသည်ကို ငါပြောနိုင်၏။ မှတ်သားကြလော့။ သင်တို့သည် ယုံကြည်သူများအဖြစ်ကို ရမည်ဖြစ်ပါလျှင် ဤအချင်းအရာများ၌ သင်တို့အတွက် ဆန်းကြယ်သော သက်သေသာဓကတော်တစ်ပါးရှိ၏။
3|50|၅ဝ။	တဖန် ငါမလာမီ ကျရောက်လာသော တောင်ရတ်ကျမ်းတော်ကို ထောက်ခံအတဘ်ပြုရန် ငါလာ၏။ သင်တို့အား တရားမဝင်ဟု တားမြစ်ထားသောအချက်တစ်ချို့တို့ကို တရားဝင်ပြုရန် ငါလာ၏။ ငါသည် သင်တို့၏ အသျှင်သခင်အထံတော်မှ နိမိတ်လက္ခဏာတော်တစ်ပါးကို ယူဆောင်လာ၏။ သင်တို့သည် အလ္လာဟ်အသျှင်မြတ်အား ဝတ်ကြေလော့။ ငါ၏ သြဝါဒကို နာခံကြလော့။
3|51|၅၁။	မှတ်သားကြလော့။ အလ္လာဟ်အသျှင်မြတ်သည် ငါ၏အသျှင်သခင်ဖြစ်တော်မူ၏။ သင်တို့၏ အသျှင်သခင်ကလည်း ဖြစ်တော်မူ၏။ ထို့ကြောင့် အသျှင်မြတ်အား ခဝပ်ကိုးကွယ်ကြလော့။ ယင်းအယူသည် လမ်းမှန်ဖြစ်၏။
3|52|၅၂။	သို့သော် တမန်တော်အီဆာသည် သူတို့၏ မယုံကြည်မှုကိုသိသောအခါ အဘယ်သူသည် အလ္လာဟ်အသျှင်မြတ်၏ဘက်တော်၌ ငါ့အား ကူညီသူများဖြစ်ကြမည်နည်းဟု ညည်းညူ၏။ သာဝကများက အကျွနု်ပ်တို့သည် အလ္လာဟ်အသျှင်မြတ်အား ကူညီသူများဖြစ်ကြပါမည်။ အကျွနု်ပ်တို့သည် အလ္လာဟ်အသျှင်မြတ်ကို ယုံကြည်ကြပါ၏။ အကျွနု်ပ်တို့သည် အလ္လာဟ်အသျှင်မြတ်အား ကျိုးနွံ့နာခံကြောင်းကို အသျှင်တမန်တော် သက်သေခံပါ။
3|53|၅၃။	အို-အကျွနု်ပ်တို့၏အသျှင်သခင် အကျွနု်ပ်တို့သည် အသျှင်ထုတ်ပြန်တော်မူသော ကျမ်းတော်မြတ်ကို ယုံကြည်ကြပါ၏။ အကျွနု်ပ်တို့သည် အသျှင်စေလွှတ်တော်မူသော တမန်တော်ကို လိုက်နာပါ၏။ အကျွနု်ပ်တို့အား သက်သေခံသူတို့စာရင်းတွင် ထည့်သွင်းမှတ်သားတော်မူပါဟု ဆုတောင်း၏။
3|54|၅၄။	မိစ္ဆာဒိဌိတို့သည် ကြံစည်ကြ၏။ အလ္လာဟ်အသျှင်မြတ်လည်း ကြံစည်တော်မူ၏။ အလ္လာဟ်အသျှင်မြတ်သည် ကြံစည်သူအပေါင်းတို့တွင် အထွဋ်အခေါင်ဖြစ်တော်မူ၏။
3|55|၅၅။	အလ္လာဟ်အသျှင်မြတ် မိန့်ကြားတော်မူသည်မှာ အို-အီဆာ မှတ်သားလော့။ ငါသည် သင့်အား သိမ်းတော်မူမည်။ သင့်ကို ငါ့အထံတော်သို့ တက်စေတော်မူမည်။ ငါသည် သင့်အား မယုံကြည်သူ တို့၏ အညစ်အကြေးမှ ကင်းစင်စေတော်မူမည်။ ငါသည် သင်၏နောက်လိုက်များအား ရှင်ပြန် ထမြောက်ရသောနေ့တော်ကြီးတိုင်အောင် အယူမှားသူတို့ကို လွှမ်းမိုးစေတော်မူမည်။ ထိုနေ့တော်ကြီး၌ သင်တို့အားလုံး ငါ့ထံသို့ ပြန်လာကြရမည်။ ထိုအခါ ငါသည် သင်တို့အလည်တွင် သင်တို့၏ ကွဲလဲငြင်းခုံလေ့ရှိသောအမှုကို စစ်ကြော စီရင်တော်မူမည်။
3|56|၅၆။	အယူမှားသူတို့အား ငါသည် ဤဘဝ၊ နောင်ဘဝ နှစ်ဘဝလုံး၌ အလွန် ပြင်းထန်ကြီးလေးသော အပြစ်ဒဏ်တော်ကိုခတ်မည်။ သူတို့၌ ကူညီစောင်မသူများရှိကြမည်မဟုတ်ပေ။
3|57|၅၇။	အကြင်သူတို့သည် ယုံကြည်၍ ကောင်းမှုပွားများ၏။ ထိုသူတို့အား ငါသည် သူတို့၏ လုပ်ခများကို ပြည့်စုံစွာ ပေးသနားတော်မူမည်။ အလ္လာဟ်အသျှင်မြတ်သည် ဒုစရိုက်မှုများကို ကျူးလွန်းသူများအား နှစ်ခြိုက်တော်မမူပေ။
3|58|၅၈။	အို...တမန်တော် ငါသည် သင့်အား ယခုရွတ်ဖတ်ပြတော်မူသော ဂါထာတော်များသည် နှုတ်ကပတ်တော်နှင့် နက်နဲသိမ်မွေ့သော သတိပေးသြဝါဒတော်တည်း။
3|59|၅၉။	မှတ်သားကြလော့။ အလ္လာဟ်အသျှင်မြတ်အထံတော်၌ တမန်တော်အီဆာသည် တမန်တော် အာဒမ်ကဲ့သို့ပင်ဖြစ်၏။ အသျှင်မြတ်သည် သူ့အား မြေမှုန့်မှ ဖန်ဆင်းတော်မူ၏။ အသျှင်မြတ်သည် သူ့အား သင်ဖြစ်ပေါ်လာလော့ဟု မိန့်တော်မူ၏။ ထိုအခါ သူဖြစ်ပေါ်လာရ၏။
3|60|၆ဝ။	အို...မိုဟမ္မဒ် ဤအတ္ထုပတ္တိသည် သင်၏အသျှင်သခင်ထံမှ အမှန်ပင်ကျရောက်လာ၏။ ထို့ကြောင့် သင်သည် ဒွိဟဖြစ်သူတို့၏ဘောင်တွင် မပါဝင်လင့်။
3|61|၆၁။	အကြင်သူသည် သင့်ထံသို့ အလင်းပြကျမ်းတော်ရောက်လာပြီးမှ ဤအကြောင်းနှင့်စပ်လျဉ်း၍ သင်နှင့်ငြင်းခုံခြင်းပြု၏။ ထိုသူအား သင်ဟောကြားလော့။ ဟယ် အချင်းတို့ လာကြလော့။ ငါတို့သည် ငါတို့သားများ၊ သင်တို့သားများ၊ ငါတို့မိန်းမများ၊ သင်တို့မိန်းမများ၊ ငါတို့၊ သင်တို့အားလုံးကို ခေါ်ပြီးလျှင် အကျွနု်ပ်တို့၏အသျှင်သခင်အား ကျိုးနွံ့ရိုသေလေးမြတ်စွာဝတ်ပြု၍ မုသားဆိုသူတို့အပေါ်သို့ အသျှင်မြတ်၏ ကျိန်ဆဲတော်မူခြင်း ဆိုက်ရောက်စေသော်ဟု ဆုတောင်းကြစို့။
3|62|၆၂။	မှတ်သားကြလော့။ ဤအကြောင်းအရာသည် အမှန်ပင် မှန်ကန်သောအကြောင်းအရာတော်များ တည်း။ အလ္လာဟ်အသျှင်မြတ်မှတပါး အခြားအသျှင်သခင်မရှိပေ။ မှတ်သားကြလော့။ အလ္လာဟ်အသျှင်မြတ်သည် အနန္တဘုန်းတန်ခိုးတော်သခင်၊ အနန္တဉာဏ်တော်ရှင် ဖြစ်တော်မူ၏။
3|63|၆၃။	အကယ်၍ ထိုသူတို့သည် မယုံကြည် ကျောခိုင်းသွားလျှင် အလ္လာဟ်အသျှင်မြတ်သည် ဒုစရိုက် မတရားမှုကို ကျူးလွန်သူများကို ကောင်းစွာသိတော်မူ၏။
3|64|၆၄။	အို...တမန်တော် ဟောကြားလော့။ အို...ရှေးကျမ်းတော်ရရှိသူတို့ သင်တို့နှင့် ငါတို့သည် အလ္လာဟ်အသျှင်မြတ်မှတစ်ပါး အခြားတစ်စုံတစရာကို မကိုးကွယ်ကြောင်း အသျှင်မြတ်နှင့် ဘက်စပ်သူမထားကြောင်း၊ အကျွနု်ပ်တို့အထဲမှ တစ်စုံတစ်ယောက်မှ အလ္လာဟ်အသျှင်မြတ်မှတစ်ပါး အခြားသူများကို အသျှင်သခင်ဟု မယူကြောင်း ဂတိစာချုပ် ချုပ်ဆိုကြပါစို့။ အကယ်၍ သူတို့သည် သဘောမတူ ကျောခိုင်းသွားကြလျှင် သူတို့အား ဟောကြားလော့။ အကျွနု်ပ်တို့သည် အလ္လာဟ်အသျှင်မြတ်အား ကျိုးနွံ့နာခံသူများဖြစ်ကြောင်းကို သက်သေခံကြလော့။
3|65|၆၅။	အို...ရှေးကျမ်းတော်ရရှိသူတို့ တောင်ရတ်ကျမ်းတော်၊ အင်ဂျီလ်ကျမ်းတော်တို့ကို တမန်တော် အီဗရာဟီမ်၏လက်ထက်တော်အတွင်း ချပေးတော်မမူငြားသော်လည်း သင်တို့သည် ထိုတမန်တော်အကြောင်းကို အဘယ်ကြောင့် အငြင်းအခုံပြုလုပ်မည်နည်း။ သင်တို့၌ အသိဉာဏ် မရှိသလော။
3|66|၆၆။	မှတ်သားကြလော့။ သင်တို့သည် မိမိအနည်းငယ်မျှသိသောအကြောင်းအရာကို အခြေအတင် ပြောဆိုငြင်းခုံကြသူများဖြစ်ကြ၏။ သင်တို့လုံးဝမသိသော အကြောင်းအရာကို အဘယ့်ကြောင့် ငြင်းခုံကြသနည်း။ အလ္လာဟ်အသျှင်မြတ်သည် သိတော်မူ၏။ သင်တို့ကား မသိကြပေ။
3|67|၆၇။	တမန်တော် အီဗရာဟီမ်သည် ရဟူဒီအမျိုးသားလည်းမဟုတ်။ ခရစ်ယာန်ဘာသာဝင်မျိုးသားလည်း မဟုတ်။ သို့သော် သူသည် အလ္လာဟ်အသျှင်မြတ်ကို ကျိုးနွံ့ယုံကြည်၍ ဖြောင့်မတ်မှန်ကန်သော သူမြတ်ဖြစ်၏။ ထို့ပြင် သူသည် ဆင်းတုရုပ်ပွားကိုးကွယ်သောသူတို့ဘောင်တွင် မပါဝင်ပေ။
3|68|၆၈။	တမန်တော် အီဗရာဟီမ်နှင့် အနီးစပ်ဆုံးသောသူတို့မှာ သူ့ကို လိုက်နာသူများ၊ တမန်တော် မိုဟမ္မဒ်၊ သူနှင့်အတူ ယုံကြည်သူများဖြစ်ကြ၏။ အလ္လာဟ်အသျှင်မြတ်သည် ယုံကြည်သူများအား ကာကွယ် စောင့်ရှောက်သော အဆွေခင်ပွန်းဖြစ်တော်မူ၏။
3|69|၆၉။	ရှေးကျမ်းတော်ကိုရရှိသူများအနက် လူတစ်စုသည် သင်တို့အား လမ်းလွဲသွားဘို့ရာ လိုလားကြ၏။ သူတို့သည် မိမိတို့ကိုယ်မှတပါး မည်သူ့ကိုမှ လမ်းမှားသို့မသွားစေနိုင်ပေ။ သို့သော် သူတို့သည် မသိမမြင်နိုင်ပေ။
3|70|၇ဝ။	အို-ရှေးကျမ်းတော်ကိုရရှိသူတို့ သင်တို့သည် အလ္လလာဟ်၏နှုတ်ကပတ်တော်များ မှန်ကန်ကြောင်းကို ဝန်ခံပြီးနောက် အဘယ်ကြောင့် ထိုနှုတ်ကပတ်တော်များကို မယုံကြည်ကြသနည်း။
3|71|၇၁။	အို-ရှေးကျမ်းတော်ကိုရရှိသူတို့ သင်တို့သည် အဘယ်ကြောင့် အမှားနှင့်အမှန်ကို ရှုပ်ထွေးရောနှော ကြသနည်း။ အဘယ်ကြောင့် အမှန်တရားသိလျှက်နှင့် ကွယ်ဝှက်ထားကြသနည်း။
3|72|၇၂။	ရှေးကျမ်းတော်ရရှိသူများအနက် လူတစ်စုက အချင်းတို့ အသင်တို့သည် နံနက်အချိန်၌ ယုံကြည်သူတို့အား ချပေးတော်မူသောကျမ်းတော်ကို ယုံကြည်ကြလော့။ ညနေချမ်းအချိန်၌မူကား ထိုကျမ်းတော်ကို ဖယ်ရှားစွန့်ပစ်ကြလော့။ သို့မှသာလျှင် သူတို့သည် ၎င်းတို့ဘာသာကိုစွန့်၍ ငါတို့ဘက်သို့ ပြန်လာကြလတ္တံ။
3|73|၇၃။	သင်တို့သည် မိမိတို့ဘာသာအယူဝါဒကို လိုက်နာသူမှတစ်ပါး အခြားသူတို့ကို မယုံကြည်ကြလင့်ဟြု ပြောဆိုကြ၏။ အို-မိုဟမ္မဒ် သင်ဟောကြားလော့။ မှတ်သားကြလော့။ အလ္လာဟ်အသျှင်၏ ညွှန်ပြချက်သာလျှင် ညွှန်ပြချက်အစစ်အမှန်ဖြစ်၏။ ရှေးကျမ်းတော်ရရှိသူများက အချင်းတို့ သင်တို့အားပေးသနားတော်မူသော တရားတော်ကို အခြားသူတို့အား ပေးသနားတော်မူသည် မယုံကြည်ကြလင့်။ သူတို့သည် သင်တို့နှင့် သင်တို့၏ အသျှင်သခင်ရှေ့တော်ဝယ် ငြင်းခုံကြမည်ကို လည်း မယုံကြည်ကြလင့်ဟု ဆိုကြ၏။ အို-မိုဟမ္မဒ် ဟောကြားလော့။ ဟယ် အချင်းတို့ ကောင်းကြီး မင်္ဂလာတော်သည် အလ္လာဟ်အသျှင်တမြတ်၏ တန်ခိုးလက်တော်၌သာရှိ၏။ အသျှင်မြတ်သည် အလိုရှိတောည်မူသောသူအား ပေးကမ်းစွန့်ကြဲတော်မူ၏။ အရာခပ်သိမ်းကုန်တို့ကို အရေးစိုက်တော် မူသောအသျှင်ဖြစ်တော်မူ။
3|74|၇၄။	အသျှင်မြတ်သည် ရွေးချယ်တော်မူလိုသောသူကို မိမိ၏ကောင်းကြီးမင်္ဂလာတော်အတွက် ရွေးချယ် တော်မူ၏။ အလ္လာဟ်သည် အတိုင်းအတာမရှိသော ဆုတော်ရှင်ဖြစ်တော်မူ၏။
3|75|၇၅။	ရှေးကျမ်းတော်ရရှိသူများအနက် ယုံကြည်ရသူလည်းရှိ၏။ သူအား သင်ရွှေငွေရတနာ အမြောက် အများကို အပ်နှံလျှင် ထိုသူသည် သင်အား ထိုပစ္စည်းဥစ္စာကို ပြန်ပေးမည်။ သူတို့အနက် မယုံကြည် ရသူလည်းရှိ၏။ ထိုသူအား သင်သည် ရွှေစကလေးကို အပ်နှံထားသော် သူသည် ၎င်းအား သင် စောင့်ကြည့်မနေလျှင် ထိုရွှေကို သင့်အားပြန်ပေးမည်မဟုတ်ပေ။ သူတို့က ယင်းသို့ပြုကျင့်သည့် အကြောင်းကား ရဟူဒီလူမျိုးမဟုတ် သူတို့အပေါ်တွင် အကျွနု်ပ်တို့၏ ဝတ္တရားမရှိပေဟု ပြောဆိုခြင်း ကြောင့်ဖြစ်၏။ သူတို့သည်သိလျက်နှင့် အလ္လာဟ်အသျှင်မြတ်နှင့် စပ်လျဉ်း၍ မဟုတ်မလျား ပြောဆိုကြ၏။
3|76|၇၆။	အမှန်မှာ အလ္လာဟ်အသျှင်မြတ်ရွေးကောက်တော်မူသောသူသည် မိမိ၏ဂတိသစ္စာကို စောင့်ထိန်း၍ ဒုစရိုက်မကောင်းမှုကို ရှောင်ရှားသောသူဖြစ်၏။ အကြောင်းမူကား အလ္လာဟ်အသျှင်မြတ်သည် ဒုစရိုက်မှုကို ရှောင်ကြဉ်သူအား မြတ်နိုးတော်မူ၏။
3|77|၇၇။	မှတ်သားကြလော့။ အကြင်သူတို့သည် အလ္လာဟ်အသျှင်မြတ်နှင့်ထားသည့် ပဋိညာဉ်ကိုသော် လည်းကောင်း၊ မိမိတို့ဂတိသစ္စာများကိုသော်လည်းကောင်း၊ အဘိုးမထားဘဲ လောကီအကျိုး စီးပွားအနည်းငယ်ကို ထိုဂတိသစ္စာများနှင့် ဝယ်ချမ်း၏။ ထိုသူသည် နောင်ဘဝအကျိုး၌ တစ်စုံတစ်ရာ ဝေစုရှိမည်မဟုတ်ပေ။ အလ္လာဟ်အသျှင်မြတ်သည် ရှင်ပြန်ထမြောက်ရသောနေ့တော်ကြီး၌ သူတို့ကို စကားပြောတော်မူမည်မဟုတ်။ ရှုစားတော်မူမည်လည်းမဟုတ်ပေ။ သန့်ရှင်းစင်ကြယ်စေတော်မူမည် လည်းမဟုတ်ပေ။ သူတို့သည် အလွန်ပြင်းထန်နာကျင်သောဒဏ်တော်ကို ခံစားရမည်သာတည်း။
3|78|၇၈။	ထို့ပြင် မှတ်သားကြလော့။ ရှေးကျမ်းတော်ရရှိသူများအနက် လူတစ်စုသည် တရားတော်ကို မှောက်လှန်ပြောဆိုကြ၏။ သူတို့သည် မိမိတို့ပြောဆိုချက်သည် ကျမ်းတော်မှဖြစ်သည်ဟု သင် ယူဆစေရန် ယင်းသို့လုပ်ကြံပြောဆိုကြ၏။ သူတို့ပြောဆိုချက်သည် ကျမ်းတော်မှမဟုတ်ပေ။ ထို့ပြင် သူတို့က ကျွနု်ပ်တို့ဟောပြောချက်သည် အလ္လာဟ်အသျှင်မြတ်၏ ဗျာဒိတ်တော်ဖြစ်၏ဟူ၍ ဆိုကြ၏။ သို့သော် ယင်းသို့မဟုတ်ပေ။ သူတို့သည် သိလျက်နှင့် အလ္လာဟ်အသျှင်မြတ်နှင့်စပ်လျဉ်း၍ မုသား ပြောကြ၏။
3|79|၇၉။	အကြင်သူအား အလ္လာဟ်အသျှင်မြတ်သည် ကျမ်းတော်မြတ်၊ ပညာအလင်းရောင်၊ တမန်တော် ဂုဏ်ထူးတို့ဖြင့် ချီးမြှင့်တော်မူအံ့။ ထိုသူသည် လူသားတို့အား ဟယ် အချင်းတို့ သင်တို့သည် အလ္လာဟ်အသျှင်မြတ်၏ ကျေးတော်မျိုး၊ ကျွန်တော်မျိုးမဟုတ်ဘဲ ငါ၏ကျေးကျွန်ဖြစ်ကြလော့ဟု မည်သည့်နည်းနှင့်မှ ပြောဆိုမည်မဟုတ်ပေ။ သို့သော် သူသည် ဟယ် အချင်းတို့ သင်တို့သည် ကျမ်းတော်ကို သွန်သင်ပေးခြင်းခံရသောကြောင့်သော်လည်းကောင်း၊ ကျမ်းတော်ကို အမြဲလေ့လာ ခြင်းကြောင့်သော်လည်းကောင်း၊ သင်တို့သည် အသျှင်သခင် အလ္လာဟ်အသျှင်မြတ်၏ သစ္စာရှိသော ကျေးကျွန်များဖြစ်ကြလော့ဟု ဟောကြား၏။
3|80|၈ဝ။	ထို့ပြင် ထိုသူမြတ်သည် သင်တို့အား ကောင်းကင်တမန်တော်များနှင့် လူသားတမန်တော်များကို အသျှင်သခင်အဖြစ်ဖြင့် ကိုးကွယ်ခိုင်းမည်မဟုတ်ပေ။ သင်တို့သည် အလ္လာဟ်အသျှင်မြတ်အား ကျိုးနွံ့ပြီးနောက် သင်တို့အား မယုံကြည်ရန် ဆင့်ဆိုမည်လော။
3|81|၈၁။	အလ္လာဟ်အသျှင်မြတ်သည် တမန်တော်တို့နှင့် ပဋိညာဉ်ဖွဲ့တော်မူသောအခါ အသျှင်မြတ်က အို-တမန်တော်တို့ သင်တို့သည် ငါပေးသနားတော်မူသော ကျမ်းတော်နှင့် ပညာအလင်းရောင်ကို ကြည့်ရှု့ကြလော့။ နောင်ကာလတွင် သင်တို့ထံသို့ တမန်တော်တစ်ပါးလာလိမ့်မည်။ ထိုတမန်တော် သည် သင်တို့ရရှိပြီးသောကျမ်းတော်ကို ထောက်ခံအတည်ပြုသူဖြစ်မည်။ သင်တို့သည် ယုံကြည်ကြ လော့။ ဒိဌဆက်ဆက် ကူညီရိုင်းပင်းကြလော့ဟု မိန့်တော်မူ၏။ ထို့နောက် အသျှင်မြတ်က ဟယ် တမန်တော်တို့ သင်တို့ သဘောတူကြသလော။ ဤကိစ္စ၌ ငါသည် သင်တို့အား ပေးကမ်းတော်မူသော ငါ၏ ဝန်ထုပ်ဝန်ပိုးကို ထမ်းရွက်ကြမည်လောဟု မိန့်တော်မူ၏။ သူတို့က အကျွနု်ပ်တို့ သဘောတူ ကြပါ၏ဟု တင်လျှောက်ကြ၏။ တဖန် အသျှင်မြတ်က သင်တို့သည် သက်သေခံကြလော့။ ငါလည်း သင်တို့နှင့်အတူတကွ သက်သေခံသူဖြစ်တော်မူမည်ဟု မိန့်တော်မူ၏။
3|82|၈၂။	ထို့နောက် အကြင်သူတို့သည် မိမိတို့ ဂတိသစ္စာကို ဖျက်အံ့။ ထိုသူတို့သည် မယုံကြည်သူများ ဖြစ်ကြမည်သာတည်း။
3|83|၈၃။	မိုးကောင်းကင်နှင့် ကမ္ဘာမြေပေါ်ဝယ် ရှိရှိသမျှတို့သည် သဘောတူသည်ဖြစ်စေ၊ မတူသည်ဖြစ်စေ အလ္လာဟ်အသျှင်မြတ်ကို ကျိုးနွံ့နာခံပါလျက် ထိုသူတို့သည် အသျှင်မြတ်၏ သာသနာတော်မှတစ်ပါး အခြားသောသာသနာကို ရှာမှီးကြသလော။ သူတို့သည် အသျှင်မြတ်အထံတော်သို့ ပြန်ကြရမည်သာ တည်း။
3|84|၈၄။	အို-မိုဟမ္မဒ် ဟောကြားလော့။ အကျွနု်ပ်တို့သည် အလ္လာဟ်အသျှင်မြတ်နှင့် အသျှင်က အကျွနု်ပ်တို့အား ချပေးသနားတော်မူသော ကုရ်အာန်ကျမ်းတော်မြတ်၊ တမန်တော်အီဗရာဟီမ်၊ တမန်တော် အစ္စလာအီလ်၊ တမန်တော်အစ္စဟတ်၊ တမန်တော်ရာကွတ်၊ တမန်တော်ရာကွတ်၏ သား,မြေး,မြစ် တို့အား ချပေးတော်မူသော ကျမ်းတော်များကို ယုံကြည်ကြပါ၏။ တမန်တော်မူဆာ၊ တမန်တော် အီဆာနှင့် အခြားတမန်တော်များကို သူတို့၏အသျှင်သည် ချပေးသနားတော်မူသော ကျမ်းတော် များကိုလည်း ယုံကြည်ကြ၏။ အကျွနု်ပ်တို့သည် တမန်တော်တို့စပ်ကြား၌ ခွဲခြားပြုကြပါ။ အကျွနု်ပ်တို့သည် မိမိကိုယ်ကို အလ္လာဟ်အသျှင်မြတ်အား ပုံအပ်ကြပါ၏။ ကျိုးနွံ့နာခံကြပါ၏။
3|85|၈၅။	အကြင်သူသည် အလ္လာဟ်အသျှင်မြတ်အား ကျိုးနွံ့နာခံခြင်းမှတစ်ပါး အခြားဘာသာအယူဝါဒကို ရှာမှီးအံ့။ အသျှင်မြတ်သည် ထိုသူ၏အယူဝါဒကို နှစ်ခြိုက်တော်မမူပေ။ ထိုသူသည် နောင်တမလွန် ဘဝ၌ ပျက်စီးဆုံးရှုံးရသူဖြစ်မည်သာတည်း။
3|86|၈၆။	အကြင်လူမျိုးတစ်မျိုးသည် မှန်သောတရားတော်ကို ယုံကြည်ပြီးသော်လည်းကောင်း၊ တမန်တော် မိုဟမ္မဒ်သည် တမန်တော်အစစ်ဖြစ်ကြောင်းကို သက်သေခံပြီးမှသော်လည်းကောင်း၊ အလ္လာဟ်အသျှင်မြတ်သည် အချုပ်အခြာအာဏာပိုင်သတော်မူခြင်းကို ထင်ရှားသော သက်သေ သာဓကများရပြီးမှသော်လည်းကောင်း၊ မိစ္ဆာအယူဝါဒဘက်သို့ လွှဲပြောင်းသွားကြ၏။ ထိုသူတို့ကို အလ္လာဟ်အသျှင်မြတ်သည် အဘယ်သို့ လမ်းညွှန်တော်မူမည်နည်း။ အလ္လာဟ်အသျှင်မြတ်သည် မတရားမှုပြုကျင့်သည့်လူစုကို လမ်းပြတော်မမူပေ။
3|87|၈၇။	ဤသူမိုက်တို့မူကား သူတို့ခံစားရမည့် လက်စားဒဏ်သည် သူတို့အပေါ်သို့ အလ္လာဟ်အသျှင်မြတ်၏ ကျိန်ဆဲတော်မူခြင်း၊ ကောင်းကင်တမန်တော်များနှင့် လူသားတို့၏ ကျိန်ဆဲခြင်းစသည့် ကျိန်ဆဲခြင်းများ စုပေါင်းကျရောက်ခြင်းဖြစ်၏။
3|88|၈၈။	သူတို့သည် ထိုကျိန်ဆဲခြင်း၊ လက်စားဒဏ်ကို ခံစားရမည်။ သူတို့၏ အပြစ်ဒဏ်ကို လျှော့ပေါ့မည် မဟုတ်ပေ။ သူတို့၏အပြစ်ဒဏ်ကို ရွှေ့ဆိုင်းထားမည်လည်းမဟုတ်ပေ။
3|89|၈၉။	သို့သော် တရားသံဝေဂရရှိပြီးနောက် မှန်ကန်မှုကို ကြိုးပမ်းအားထုတ်သူတို့ကား ယင်းသို့ မခံစားရ ပေ။ မှတ်သားကြလော့။ အလ္လာဟ်အသျှင်မြတ်သည် အပြစ်လွှတ်တော်မူသော ကောင်းကြီးမင်္ဂလာ ပေးသနားတော်မူသောအသျှင်ဖြစ်တော်မူ၏။
3|90|၉ဝ။	မှတ်သားကြလော့။ အကြင်သူတို့သည် ယုံကြည်ပါသည်ဟု သစ္စာဆိုပြီးနောက် မယုံကြည်သူ ဖြစ်ကြ၏။ ထိုသူတို့၏ မယုံကြည်မှုသည် ကြီးမားပြင်းတန်လာ၏။ ထိုသူတို့၏ ဝန်ချတောင်းပန်ခြင်းကို လက်ခံမည်မဟုတ်ပေ။ ဤသူများသည် လမ်းမှားသွားသူများဖြစ်ကြ၏။
3|91|၉၁။	မှတ်သားကြလော့။ အကြင်သူတို့သည် မယုံကြည်သူများဖြစ်ကြ၍ မိစ္ဆာအယူဝါဒ၌ပင် အသက်ကုန် ကြ၏။ ထိုသူတို့သည် မိမိအပြစ်လွတ်အောင် ရွှေသားပကတိကို ကမ္ဘာမြေကြီးနှင့်ချိန်စက်၍ လျော်ကြေးပေးသော်လည်း ထိုလျော်ကြေးကို လက်ခံမည်မဟုတ်ပေ။ သူတို့၏ အပြစ်ဒဏ်မှာ အလွန်ပြင်းပြနာကျင်ဘွယ်ဖြစ်လတ္တံ။ ထို့ပြင် သူတို့၌ ကူညီစောင်မသူများရှိမည်မဟုတ်ပေ။
3|92|၉၂။	သင်တို့သည် မိမိတို့မြတ်နိုးသော ဥစ္စာပစ္စည်းများမှ မပေးကမ်းမစွန့်ကြဲသမျှ ကာလပတ်လုံး အသျှင်မြတ်နှင့် တရားတော်ကို ကြည်ညိုသည့် ကောင်းမြတ်ခြင်းကိုရမည်မဟုတ်။ သင်တို့ လှူဒါန်းသမျှကို အလ္လာဟ်အသျှင်မြတ်သည် သိမြင်တော်မူ၏။
3|93|၉၃။	တောင်ရတ်ကျမ်းတော်ကို ပြဌာန်းချပေးတော်မမူမီ အစ္စရာအီလ်သည် မိမိအား တားမြစ်ထားသော အစားအစာမှတစ်ပါး အခြားအစားအစာများသည် အစ္စရာအီလ်အမျိုးသားတို့အဘို့အရာ တရားဝင်သော အစာအဟာရဖြစ်ကြလေ၏။ အို-တမန်တော် ဟောကြားလော့။ ဟယ် အချင်း အစ္စရာအီလ်အမျိုးသားတို့ သင်တို့သည် အမှန်ကိုဆိုပါလျှင် တောင်ရတ်ကျမ်းတော်ကို ယူဆောင်၍ ဖတ်ပြကြပါလော့။
3|94|၉၄။	ထို့ပြင် အကြင်သူတို့သည် တောင်ရတ်ကျမ်းတော် ကျရောက်လာပြီးမှ အလ္လာဟ်အသျှင်မြတ်နှင့် စပ်လျဉ်း၍ မိစ္ဆာမှုကို လုပ်ကြံအံ့။ ထိုသူတို့သည် မတရားမှုကို ပြုကျင့်သူများ ဖြစ်ကြမည်။
3|95|၉၅။	တမန်တော် ဟောကြားလော့။ ဟယ် အချင်းတို့ အလ္လာဟ်အသျှင်မြတ်သည် အမှန်ကို မိန့်တော်မူ၏။ ထို့ကြောင့် ဖြောင့်မတ်မှန်ကန်သော တမန်တော်အီဗရာဟီမ်၏ဘာသာပယူဝါဒကို ယုံကြည်လိုက်နာ ကြလော့။ သူသည် ဆင်းတုကို ကိုးကွယ်သူတို့ဘောင်တွင် မပါဝင်ပေ။
3|96|၉၆။	မှတ်သားကြလော့။ လူသားတို့အတွက် ရှေးဦးပထမသတ်မှတ်ထားတော်မူသော သန့်ရှင်းသော ဘေးမဲ့သောဌာနမှာမူကား မက္ကာမြို့၌ရှိ၏။ ကောင်းကြီးမင်္ဂလာရှိသောဌာန၊ လူသားတို့အား လမ်းညွှန်ဌာနဖြစ်၏။
3|97|၉၇။	ထိုထူးမြတ်သောဌာန၌ အလ္လာဟ်အသျှင်မြတ်၏ ညွှန်ပြတော်မုခြင်းကို ထင်ရှားစေသော အမှတ်အသားများရှိကြ၏။ တမန်တော်အီဗရာဟီမ်သည် ဆွလာသ်ဝတ်ပြုရန် မတ်တပ်ရပ်သော နေရာ ကျောင်းတော်လည်းရှိ၏။ အကြင်သူသည် ထိုအရပ်ဒေသကို ဝင်အံ့။ ထိုသူသည် လုံခြံု၍ ဘေးကင်း၏။ ထိုကျောင်းတော်သို့ ဟာဂျ်ပြုသွားခြင်းသည် အလ္လာဟ်အသျှင်မြတ်အား လူသားတို့ ပြုအပ်သော ဝတ္တရားတော်ကြီးဖြစ်၏။ ခရီးစရိတ်တတ်နိုင်သူသည် ထိုဝတ်ကိုပြုအပ်၏။ အကြင်သူသည် မယုံကြည်။ အလ္လာဟ်အသျှင်မြတ်သည် မိမိ၏ကျေးကျွန်များကို လုံးဝမှီခိုတော် မမူကြောင်းကို ထိုသူမိုက်သိစေလော့။
3|98|၉၈။	အို-တမန်တော် ဟောကြားလော့။ အို-ရှေးကျမ်းတော်ကိုရရှိသူတို့ သင်တို့သည် အလ္လာဟ်အသျှင်မြတ် ထုတ်ပြန်ချပေးသနားတော်သော ကုရ်အာန်ကျမ်းတော်မြတ်ကို အဘယ်ကြောင့် မယုံကြည်ကြ သနည်း။ အလ္လာဟ်အသျှင်မြတ်ကို ကိုယ်တော်တိုင် သင်တို့ပြုကျင့်သမျှကို အသိသက်သေဖြစ်တော် မူ၏။
3|99|၉၉။	အို-တမန်တော် ဟောကြားလော့။ ရှေးကျမ်းတော်ကိုရရှိသူတို့ သင်တို့သည် အလ္လာဟ်အသျှင်မြတ် နည်းပြလမ်းညွှန်တော်မူကြောင်းကို သက်သေခံသူများဖြစ်ကြ၏။ သို့သော် သင်တို့သည် အလ္လာဟ် အသျှင်မြတ်၏လမ်းတော်ကို မဖြောင့်မတန်း ကွေ့ကောက်အောင်ပြုလုပ် ရန်လိုသောဆန္ဒဖြင့် ယုံကြည်သူတို့အား အလ္လာဟ်အသျှင်မြတ်၏လမ်းတော်မှ အဘယ်ကြောင့် မောင်းထုတ်ကြသနည်း။ အလ္လာဟ်အသျှင်မြတ်သည် သင်တို့၏ပြုကျင့်မှုကို သိတော်မမူမဟုတ်ပေ။
3|100|၁ဝဝ။	အို-ယုံကြည်သူတို့ သင်တို့သည် ရှေးကျမ်းတော်ကိုရရှိသူများမှ အသင်းတသင်း၏စကားကို နားထောင်ကြလျှင် သူတို့သည် သင်တို့အား ယုံကြည်သူဘဝမှ မယုံကြည်သူဘဝသို့ လွှဲပြောင်းသွား စေကြမည်။
3|101|၁ဝ၁။	အလ္လာဟ်၏ သက်သေသာဓကတော်များကို ရွတ်ပြပါလျှက် အသျှင်မြတ်၏တမန်တော်သည် သင်တို့အထဲ၌ရှိပါလျက် သင်တို့သည် အဘယ်ကြောင့် မယုံကြည်နိုင်သနည်း။ အကြင်သူသည် အလ္လာဟ်အား မြဲစွာဆည်းကပ်၏။ ထိုသူသည် လမ်းမှန်ကို ညွှန်ပြခြင်းခံရ၏။
3|102|၁ဝ၂။	အို-ယုံကြည်သူတို့ အလ္လာဟ်အား အရေးစိုက်အပ်သမျှနှင့် အသျှင်မြတ်အား ပြုအပ်သောဝတ်ကို အရေးစိုက်ကြလော့။ အသျှင်မြတ်အား ကျိုးနွံ့သူများမဟုတ်ဘဲ အသက်ကုန်ကြလင့်။
3|103|၁ဝ၃။	ထို့ပြင် သင်တို့သည် အတူတကွညီညွတ်စွာ အလ္လာဟ်အသျှင်မြတ်၏ တရားကြိုးတော်ကြီးကို မြဲမြံစွာ ဆုပ်ကိုင်ထားကြလော့။ သင်တို့မခွဲကြလင့်။ အလ္လာဟ်အသျှင်မြတ်၏ ဂုဏ်ကျေးဇူးတော်ကို ချီးကျူးကြလော့။ သင်တို့သည် အချင်းချင်း မသင့်မတင့် ရန်သူများဖြစ်ခဲ့ကြငြားသော်လည်း အလ္လာဟ်အသျှင်မြတ်၏ ဂုဏ်ကျေးဇူးတော်ကြောင့် သင်တို့၏ မသင့်မတင့်မှုပျောက်ကွယ်၍ သင်တို့သည် အဆွေခင်ပွန်းဖြစ်ပြီးလျှင် ညီအစ်ကိုတမျှ ချစ်ခင်လာကြရကြောင်း၊ သင်းတို့အား မီး၊ ချောက်ကမ်းပါးကြီးမှ ကယ်ဆယ်တော်မူကြောင်း စသည့် ကျေးဇူးတော်များကို ချီးကျူးကြလော့။ သင်တို့သည် လမ်းညွှန်ပြခြင်းခံခရသောငှာ အလ္လာဟ်အသျှင်မြတ်သည် မိမိ၏ဗျာဒိတ်တော်များကို ဤကဲ့သို့ ထင်ရှားရှင်းလင်းစေတော်မူ၏။
3|104|၁ဝ၄။	ထို့ပြင် သုစရိုက်မှုသို့ ဖိတ်ခေါ်သောတရားသဖြင့် ကျင့်ကြံမှုကိုဆင့်ဆိုသော ညစ်ပတ်မှုကို တားမြစ်သော အမျိုးအနွယ်တို့သည် သင်တို့ထံမှ ဆင်းသက်ပေါက်ဖွားလာရန်လည်းဖြစ်၏။ ဤသူများသာလျှင် အောင်ဆုမင်္ဂလာတော်ကို ရရှိကြ၏။
3|105|၁ဝ၅။	မိမိထံသို့ ထင်ရှားသော သက်သေသာဓကများရောက်ရှိလာပြီးမှ အချင်းချင်းငြင်းခုံကြပြီးလျှင် အကွဲကွဲအပြားပြားဖြစ်သူတို့ကဲ့သို့ သင်တို့မဖြစ်ကြလင့် ဤသူများအတွက် အလွန်နာကျင်ဖွယ်သော အပြစ်ဒဏ်အသင့်ရှိ၏။
3|106|၁ဝ၆။	မျက်နှာအချို့ကို ဖြူစင်တောက်ပစေမည့်နေ့၊ အချို့မျက်နှာကို မည်းနက်စေမည့်နေ့၌ မျက်နှာ မည်းနက်ရသောသူတို့အား သင်တို့သည် ယုံကြည်ပြီးမှ မယုံကြည်သူများမဟုတ်ကြလော့။ ထို့ကြောင့် ၎င်းတို့သည် မိမိတို့၏ မယုံကြည်မှုကြောင့် အပြစ်ဒဏ်တော်ကို ခံစားကြလော့ဟု မိန့်တော်မူ၏။
3|107|၁ဝ၇။	မျက်နှာဖြူစင်တောက်ပလာရသောသူတို့မူကား အလ္လာဟ်အသျှင်မြတ်၏ ကောင်းကြီးမင်္ဂလာတော်၌ အမြဲခံစားနေထိုင်ကြ၏။
3|108|၁ဝ၈။	ဤဂါထာတော်များသည် အလ္လာဟ်အသျှင်မြတ်၏ နှုတ်ကပတ်တော်များဖြစ်သည်။ ငါအသျှင်သည် ဤဂါထာတော်များကို သင့်အား မှန်ကန်စွာ ဖတ်ပြတော်မူ၏။ ပလ္လာဟ်သည် မိမိ၏ ကျေးကျွန်များကို မတရားနစ်နာစေတော်မူလိုသည်မဟုတ်ပေ။
3|109|၁ဝ၉။	အလ္လာဟ်အသျှင်မြတ်သည် အထက်ကောင်းကင်ဘုံ၊ အောက်မဟာပထဝီမြေပေါ်ဝယ် ရှိရှိသမျှကို သိမ်းရုံးစိုးပိုင်တော်မူ၏။ အရာခပ်သိမ်းကုန်တို့သည် အလ္လာဟ်အသျှင်မြတ်အထံတော်သို့ ပြန်ကြ ရသည်သာတည်း။
3|110|၁၁ဝ။	လူသားတို့အတွက် အသျှင်မြတ်ဖန်ဆင်းသော လူမျိုးတို့တွင် သင်တို့သည် အထွဋ်မြတ်ဆုံး ဖြစ်ကြသော လူစုဖြစ်၏။ သင်တို့သည် မှန်ကန်သော အကျင့်အကြံကို ဆင့်ဆိုကြ၏။ ယုတ်မာညစ်ပတ်မှုကို တားမြစ်ကြ၏။ အလ္လာဟ်အသျှင်မြတ်အား ယုံကြည်ကြ၏။ အကယ်၍ ရှေးကျမ်းတော်ရရှိသူတို့သည် ယုံကြည်ခဲ့ကြလျှင် သူတို့အဖို့ ကောင်းလေစွ။ သူတို့အနက် အချို့သူတို့၌ ယုံကြည့်ခြင်းတရားရှိ၏။ သို့သော် သူတို့အနက် အများအပြားတို့သည် မကောင်းမှုကျူးလွန်သူများ ဖြစ်ကြ၏။
3|111|၁၁၁။	အနည်းငယ်နစ်နာမှုမှတစ်ပါး သူတို့သည် သင်တို့အား ဘေးပြုနိုင်မည်မဟုတ်ပေ။ သူတို့သည် သင်တို့အား တိုက်ခိုက်ကြလျှင် သူတို့သည် ကျောခိုင်းလျက်ထွက်ပြေးကြလိမ့်မည်။ ထို့နောက် သူတို့သည် အသျှင်မြတ်၏ အကူအညီတော်ကို ရမည်မဟုတ်ပေ။
3|112|၁၁၂။	အလ္လာဟ်အသျှင်မြတ်အထံတော်မှသော်လည်းကောင်း၊ လူသားများထံမှသော်လည်းကောင်း ကာကွယ်စောင့်ရှောက်မည်ဟု ပဋိညာဉ်ရရှိသူတို့မှတစ်ပါး သူတို့အနက် အခြားသူတို့ သူသည် သွားလေရာတိုင်း၌ပင် အရှက်တကွဲဖြစ်ကြရမည်။သူတို့သည် မိမိတို့အသျှင်သခင်၏ အမျက်တော်ရှခြင်းကိုခံရပြီး သူတို့သည် အတိဒုက္ခဆင်းရဲခံကြရ၏။ ယင်းသို့့ဖြစ်ရခြင်း၏ မူလ အကြောင်းရင်းကား သူတို့သည် အလ္လာဟ်အသျှင်မြတ်၏ ဗျာဒိတ်တော်များကို မယုံကြည်ခြင်း၊ မိမိတို့တမန်တော်တို့ကို မတရားသတ်ဖြတ်ခြင်းတို့ကြောင့်ဖြစ်၏။ သူတို့သည် ထောက်ထားခြားနား ခြင်း၍ တရားတော် ကျူးလွန်ချိုးဖောက်သောကြောင့်လည်းဖြစ်၏။
3|113|၁၁၃။	ထိုသူတို့အားလုံးသည် ထပ်တူထပ်မျှမဟုတ်ပေ။ ရှေးကျမ်းတော်ကိုရရှိသူများအနက် လူတစ်စုသည် စိတ်ထက်သန် ခိုင်မာပြီးလျှင် ဦးချလျက် အလ္လာဟ်အသျှင်မြတ်၏ နှုတ်ကပတ်တော်များကို ညဉ့်အခါ ရွတ်ဖတ်သရဇ္ဈာယ်ကြ၏။
3|114|၁၁၄။	သူတို့သည် အလ္လာဟ်အသျှင်မြတ်နှင့် နောက်ဆုံးနေ့တော်ကြီးကို ယုံကြည်ကြ၏။ မတရားသဖြင့် ပြုကျင့်ရန် ဆင့်ဆိုကြ၏။ ယုတ်မာညစ်ပတ်မှုကို တားမြစ်ပိတ်ပင်ကြ၏။ သုစရိုက်ကောင်းမှုများ၌ အချင်းချင်းပြိုင်ဆိုင်ကြ၏။ သူတို့သည် သူတော်ကောင်းတို့ဘောင်တွင် အပါအဝင်ဖြစ်ကြ၏။
3|115|၁၁၅။	အကြင်ကောင်းမှုကို သူတို့သည်ပြုအံ့။ ထိုကောင်းမှု၏အကျိုးသုခကို သူတို့အား ငြင်းပယ်မည် မဟုတ်ပေ။ အလ္လာဟ်အသျှင်မြတ်သည် ဒုစရိုက်မှုကို ရှောင်ကြဉ်၍ သုစရိုက်ပြုသူတို့အား အကြွင်းမဲ့ သိမြင်တော်မူ၏။
3|116|၁၁၆။	မှတ်သားကြလော့။ မိစ္ဆာဒိဌိတို့၏ စည်းစိမ်ဥစ္စာများ၊ သားသမီးအချွေအရံများသည် သူတို့အား အလ္လာဟ်အသျှင်မြတ်နှင့်ဆန့်ကျင်၍ အဘယ်အကျိုးမှ မပေးနိုင်ပေ။ ဤသူတို့သည် အဝီစီငရဲကို တရားသဖြင့် ပိုင်ဆိုင်သူများဖြစ်ကြ၏။ သူတို့သည် ငရဲတွင်နေထိုင်ရမည်သာတည်း။
3|117|၁၁၇။	ဤသူတို့၏လောကဘဝ၌ သုံးစွဲလှူဒါန်းခြင်း၏ ဥပမာသည် အလွန်အေးမြပြင်းထန်သောလေနှင့် တူ၏။ ထိုလေသည် မိမိကိုယ်ကို မိမိပြစ်မှားသူတို့၏ ကောက်ပဲသီးနှံများကို တိုက်ခတ်ဖျက်ဆီး၏။ အလ္လာဟ်အသျှင်မြတ်သည် သူတို့ကို ပြစ်မှားတော်မမူချေ။ သူတို့သည် မိမိကိုယ်ကို မိမိတို့ ပြစ်မှား ကြ၏။
3|118|၁၁၈။	အို...ယုံကြည်သူတို့ သင်တို့သည် မိမိတို့၏အသင်းသားများမှတစ်ပါး အခြားသူတို့ကို ရင်းနှီးစွာ မပေါင်းဖော်ကြလင့်။ ထိုအခြားသူတို့သည် သင်တို့ပျက်စီးရာ ပျက်စီးကြောင်းကို မဆုတ်မနစ် အားထုတ်ကြ၏။ ထိုသူတို့သည် သင်တို့အား တားဆီးနှောင့်ယှက်လိုကြ၏။ ထိုသူတို့၏ ပါးစပ်မှ ထွက်သောစကားက ထိုသူတို့၏ မုန်းတီးမှုကို ဖော်ပြ၏။ သို့သော် ထိုသူတို့၏စိတ်တွင်းရှိ မုန်းတီးမှု သည် သာလွန်ကြီးမား၏။ ငါအသျှင်မြတ်သည် သင်တို့အား နှုတ်ကပတ်တော်များကို ထင်ရှား ရှင်းလင်းစေတော်မူပြီ။ သင်တို့နားလည်လျှင် ကောင်းလေစွ။
3|119|၁၁၉။	မှတ်သားကြလော့။ သူတို့သည် အသင်တို့အား မချစ်ခင်သော်လည်း သင်တို့သည် သူတို့အား မြတ်နိုးကြသူများဖြစ်ကြ၏။ သင်တို့သည် ကျမ်းတော်အားလုံးကို ယုံကြည်ကြ၏။ သူတို့သည် သင်တို့နှင့် တွေ့ဆုံသောအခါ သူတို့က အကျွနု်ပ်တို့ ယုံကြည်ပါ၏ဟုဆိုကြ၏။ သို့သော် သူတို့သည် သင်တို့ထံမှထွက်သွားသောအခါ သင်တို့ကို အမျက်ဒေါသထွက်ပြီးလျှင် လက်ချောင်းထိပ်များကို ကိုက်ကြ၏။ အို-တမန်တော်၊ ဟယ် အချင်းတို့ သင်တို့သည ်မိမိတို့ဒေါသမီးတွင် လောင်ကျွမ်း သေကုန်ကြလော့ဟုဆိုလော့ မှတ်သားကြလော့။ အလ္လာဟ်အသျှင်မြတ်သည် သင်တို့၏နှလုံးအိမ် တွင်း၌ သိုဝှက်ထားသည်များကို အကြွင်းမဲ့သိမြင်တော်မူ၏။
3|120|၁၂ဝ။	သင်တို့သည် ကံကောင်းမှုတစ်စုံတစ်ရာကို ခံစားရသောအခါ ထိုအမှုသည် သူတို့အတွက် အမင်္ဂလာ ဖြစ်၏။ သင်တို့သည် အတိဒုက္ခရောက်သောအခါ သူတို့သည် ဝမ်းမြောက်ဝမ်းသာဖြစ်ကြ၏။ သို့သော် သင်တို့သည် မဆုတ်မနစ် ကြိုးစားအားထုတ်လျှက် မကောင်းမှုကို ရှောင်ရှားလျှင် သူတို့၏ လှည့်စားမှုသည် သင်တို့အား ဘယ်သောအခါမျှ မနစနာစေနိုင် မှတ်သားကြလော့။ အသျှင်မြတ် သည် သူတို့ပြုသမျှတို့ကို ဝိုင်းထားတော်မူ၏။
3|121|၁၂၁။	ထို့ပြင် နံနက်မိုးသောက်သောအခါ၌ သင်သည် မိမိအိမ်သူ၊ အိမ်သားတို့ထံမှ စစ်တိုက်ရန်အတွက် ယုံကြည်သူတို့အား နေထားကျနစွာချထားဘို့ရန် ထွက်သွားသောအခါ အလ္လာဟ်အသျှင်မြတ်သည် အရာရာကို အကြွင်းမဲ့ ကြားသိမြင်တော်မူသောအသျှင်ဖြစ်သည်ကို သင်မှတ်သားလော့။
3|122|၁၂၂။	သူတို့အနက် အသင်းနှစ်သင်းတို့သည် လက်လျှော့၍ ထွက်သွားလုမတတ်ရှိသောအခါ အလ္လာဟ် အသျှင်မြတ်သည် သူတို့ကို ကာကွယ်တော်မူသော အဆွေခင်ပွန်းဖြစ်တော်မူ၏။ ယုံကြည်သူတို့သည် အလ္လာဟ်အသျှင်မြတ်ကို ယုံကြည်ကိုးစားကြ၏။
3|123|၁၂၃။	ဘဒါရ်စစ်မြေပြင်၌ သင်တို့၏စစ်တပ်သည် သေးငယ်၍ ရန်သူမမှုလောက်ဖြစ်ငြားသော်လည်း အလ္လာဟ်အသျှင်မြတ်သည် သင်တို့အား အရေးသာ အောင်နိုင်စေတော်မူပြီ။ သင်တို့သည် အလ္လာဟ်အသျှင်မြတ်၏ ဂုဏ်ကျေးဇူးတော်ကို ချီးကျူးခြင်းငှာ၊ အသျှင်မြတ်၏အမှုတော်ကို ထမ်းဆောင်ကြလော့။
3|124|၁၂၄။	ထိုအခါ သင်သည် ယုံကြည်သူ စစ်သည်တော်တို့အား ဟယ်-အချင်းတို့ သင်တို့၏အသျှင်သခင်သည် သင်တို့ထံ ကောင်းကင်တမန် စစ်သည်တော် သုံးထောင်ကို ချပေးခြင်းအားဖြင့် ကူညီမှိုင်းမခြင်းသည် သင်တို့အတွက် မလုံလောက်သေးဘူးလားဟု မေးမြန်း၏။
3|125|၁၂၅။	ထိုမျှပင်မဟုတ်သေး သင်တို့သည် ဝီရိယဂုဏ်ရှိ၍ မကောင်းမှုကို ကြဉ်ရှောင်လျှင် ရန်သူတို့သည် သင်တို့ကို ရုတ်တရက်တိုက်ခိုက်သော် သင်တို့၏ အသျှင်သခင်သည် သင်တို့အား ရန်သူတို့ကို နှိမ်နင်းဖို့ရာ ကောင်းကင်တမန် စစ်သည်တော်ငါးထောင်နှင့် ကူညီတော်မူမည်။
3|126|၁၂၆။	အလ္လာဟ်အသျှင်မြတ်သည် ဤဗျာဒိတ်တော်ကို ဝမ်းမြောက်ဘွယ်သတင်းအဖြစ်ဖြင့်သာ သင်တို့အား ချပေးတောါ်မူ၏။ ထိုသတင်းသည် သင်တို့၏ စိတ်နှလုံးငြိမ်သက်ချမ်းသာဘို့ရာဖြစ်၏။ အနန္တ တန်ခိုးတော်သခင်၊ အနန္တဉာဏ်တော်ရှင်မှသာလျှင် အောင်ဆုမင်္ဂလာတော် ကျရောက်လာ၏။
3|127|၁၂၇။	ယင်းတို့စောင်မတော်မူခြင်းမှာ မိစ္ဆာဒိဌိရန်သူအချို့တို့ကို သုတ်သင်ရှင်းလင်းဖို့သော်လည်းကောင်း၊ ရန်သူတို့ စစ်ရေးနိမ့် စိတ်ပျက်ပြီးလျှင် အရှက်တကွဲ ဗရမ်းဗတာ ဆုတ်ခွာထွက်ပြေးဖို့ရာသော် လည်းကောင်း ဖြစ်၏။
3|128|၁၂၈။	အလ္လာဟ်အသျှင်မြတ်သည် သူတို့အား အပြစ်လွှတ်တော်မူသည်ဖြစ်စေ၊ အပြစ်ဒဏ်ခတ်တော်မူသည် ဖြစ်စေ၊ သင်တို့၏အမှုမဟုတ်ပေ။ အကြောင်းမူကား သူတို့သည် မကောင်းမှုပြုကျင့်သူများ ဖြစ်ကြ၏။
3|129|၁၂၉။	အလ္လာဟ်အသျှင်မြတ်သည် မိုးကောင်းကင်နှင့် ကမ္ဘာမြေပေါ်၌ ရှိရှိသမျှအပေါင်းတို့ကို အစိုးရတော် မူ၏။ အသျှင်မြတ်သည် အလိုတော်ရှိသူအား အပြစ်လွှတ်တော်မူ၏။ အပြစ်ပေးလိုတော်မူသော သူအား အပြစ်ပေးတော်မူ၏။ အသျှင်မြတ်သည် အပြစ်လွှတ်တော်မူသောအသျှင်၊ ကောင်းကြီးမင်္ဂလာပေးသနားတော်မူသောအသျှင် ဖြစ်တော်မူ၏။
3|130|၁၃ဝ။	အို-ယုံကြည်သူတို့ သင်တို့သည် ငွေရင်းနှစ်ဆ လေးဆဖြစ်အောင် အတိုးငွေကို မစားကြလင့်။ သင်တို့သည် အောင်မြင်စေခြင်းငှား အလ္လာဟ်အသျှင်မြတ်၏ အမှုတော်ကို ထမ်းဆောင်ကြလော့။
3|131|၁၃၁။	မိစ္ဆာမိုက်သူတို့အတွက် စီရင်ထားတော်မူသော ငရဲမီးကို ရှောင်ကြဉ်ကြလော့။
3|132|၁၃၂။	သင်တို့ ကောင်းကြီးမင်္ဂလာတော်ရရှိဖို့ရာ အလ္လာဟ်အသျှင်မြတ်၏ ဗျာဒိတ်တော်၊ တမန်တော်၏ သြဝါဒများကို လိုက်နာကျင့်သုံးကြလော့။
3|133|၁၃၃။	သင်တို့သည် မိမိတို့၏အသျှင်သခင်ထံတော်မှ အပြစ်လွှတ်ခြင်းကျေးဇူးတော်ကိုရရန်နှင့် သုခဥယျာဉ်တော်သို့ဝင်ရအောင် အချင်းချင်း ပြိုင်ဆိုင်ကြိုးပန်းကြလော့။ သုခဘုံတော်သည် မိုးမြေအမျှ ကျယ်ဝန်း၍ ဒုစရိုက်မှုကို ရှောင်ရှားသော သူတော်ကောင်းတို့အဖို့အရာဖြစ်၏။
3|134|၁၃၄။	ထိုသူတို့သည် ချမ်းသာဆင်းရဲမဟူ အသျှင်မြတ်ပေးသနားတော်မူသော ဥစ္စာပစ္စည်းမှ အလှူဒါန ပေးကြ၏။ မိမိတို့စိတ်ဒေါသကို ချုပ်တည်းကြ၏။ သူတစ်ပါးကို အပြစ်လွှတ်ကြ၏။ အလ္လာဟ် အသျှင်မြတ်သည် သူတော်ကောင်းတို့ကို ချစ်မြတ်နိုးတော်မူ၏။
3|135|၁၃၅။	ထိုသူသည် မိမိတို့မကောင်းမှုတခုခုကို ကျူးလွန်မိသောအခါသော်လည်းကောင်း၊ မိမိကိုယ်ကို ပြစ်မှားိသောအခါသော်လည်းကောင်း၊ အလ္လာဟ်အသျှင်မြတ်ကို သတိရပြီးလျှင် မိမိတို့အပြစ်များကို ဝန်ချတောင်းပန်ကြ၏။ အလ္လာဟ်အသျှင်မြတ်မှတစ်ပါး အဘယ်သူသည် အပြစ်များကိုလွှတ်သနည်း။ ထိုသူတို့သည် သိလျက်နှင့် မိမိပြုသောအပြစ်ကို တဖန်ပြုကျင့်ကြမည်မဟုတ်ပေ။
3|136|၁၃၆။	ဤသူတို့၏ဆုလာဘ်သည် သူတို့၏အသျှင်သခင်ထံမှ အပြစ်လွှတ်ခြင်းရတနာနှင့် သုခဥယျာဉ်တော် များဖြစ်၏။ ထိုဥယျာဉ်များအောက်တွင် မြစ်ချောင်းအသွယ်သွယ် စီးဆင်းလျက်ရှိကြ၏။ ထိုဥယျာဉ်များ၌ သူတို့သည် စံမြန်းနေထိုင်ကြရမည်။ တရားသဖြင့် ကြိုးစားသူတို့အဖို့ အလွန် ရက်ရောသော ဆောင်ဆုမင်္ဂလာတော်ကြီးဖြစ်၏။
3|137|၁၃၇။	သင်တို့မဖြစ်မီ အယူဝါဒအဖုံဖုံ၊ လူအမျိုးမျိုးပေါ်လာ ပျောက်ကွယ်သွားကြပြီ။ ကမ္ဘာမြေပေါ်ဝယ် အနှံ့အပြားသွားလာ၍ မိမိတို့တမန်တော်များကို မယုံကြည်၊ ငြင်းပယ်သူတို့သည် အဘယ် အကျိုးဆက်ကို ခံစားရလေသည်ကို စုံစမ်းကြည့်ရှုကြလော့။
3|138|၁၃၈။	ဤကျမ်းသည် လူသားတစ်မျိုးလုံးအတွက် ပြဌာန်းချက်ဖြစ်သည်။ မကောင်းမှုကို ရှောင်ကြဉ်သူတို့ အဖို့ လမ်းညွှန်ပြချက်နှင့် အဆုံးအမတော်ဖြစ်သည်။
3|139|၁၃၉။	စိတ်မပျက်ကြလင့်။ စိတ်မပူကြလင့်။ အကြောင်းမူကား သင်တို့သည် ယုံကြည်သူ အစစ်အမှန် ဖြစ်ကြလျှင် သူတို့အား အောင်နိုင်မည်သာတည်း။
3|140|၁၄ဝ။	သင်တို့သည် ဆုံးရှုံးခြင်းအမင်္ဂလာတစ်ခုကို ခံစားရလျှင် မိစ္ဆာဒိဌိတို့လည်း အလားတူ အမင်္ဂလာတို့ တွေ့ကြပြီ။ ယင်းဖြစ်ပျက်ခြင်းသည် လူသားတို့အား ငါအသျှင် ပေးသနားတော်မူသော လောကဓံ တရားအတိုင်းဖြစ်၏။ နောက်ဆုံးစွန်၌ သင်တို့အနက် ယုံကြည်သူနှင့် မယုံကြည်သူတို့ကို အလ္လာဟ် အသျှင်မြတ် ခွဲခြားသိတော်မူရန်ဖြစ်၏။ သက်သေတော်ကြီးများ ရွေးချယ်ဖို့ရာလည်းဖြစ်၏။ အလ္လာဟ်အသျှင်မြတ်သည် ဒုစရိုက်မှု ကျူးလွန်သူတို့ကို နှစ်သက်တော်မမူချေ။
3|141|၁၄၁။	အလ္လာဟ်အသျှင်မြတ်သည် ယုံကြည်သူတိုအား စမ်းသပ်တော်မူရန်လည်းဖြစ်၏။ မယုံကြည်သူတို့ အား အမင်္ဂလာပေးတော်မူရန်လည်းဖြစ်၏။
3|142|၁၄၂။	အလ္လာဟ်အသျှင်မြတ်သည် သင်တို့အနက် အဘယ်သူသည် မုချဧကန် ကြိုးပမ်းအားထုတ်သည်။ အဘယ်သူသည် တည်ကြည်ခိုင်မြဲသည်ကို သိတော်မမူဘဲ သင်တို့သည် သုခဘုံနန်းသို့ ဝင်ကြရမည် ထင်မှတ်ကြသလော။
3|143|၁၄၃။	အမှန်မှာ သင်တို့သည် စစ်မြေပြင်ပေါ်တွင် မသေခင်ပင်လျှင် သေချင်လိုသောဆန္ဒရှိကြ၏။ ယခု သင်တို့သည် သေခြင်းတရားကို မျက်ဝါးထင်ထင်တွေ့မြင်ရပြီ။
3|144|၁၄၄။	မိုဟမ္မဒ်သည် တမန်တော်တစ်ပါးသာဖြစ်၏။ သူမပွင့်ပီ သူ့ကဲ့သို့ တမန်တော်များပွင့်ခဲ့ပြီ။ အနိစ္စ ရောက်ခဲ့ပြီ။ သူသော်လည်းကောင်း၊ အသတ်ခံရသော်လည်းကောင်း သင်တို့သည် မိမိတို့၏ ခြေဖနောင့်များပေါ်မှာ လှည့်ပြေးကြမည်လော။ ယင်းသို့လှည့်သောသူသည် အလ္လာဟ်အား နစ်နာစေသည်မဟုတ်ပေ။ ငါအသျှင်သည် ကျေးဇူးတော်ကို သိတတ်သူအား ဆုချတော်မူမည်။
3|145|၁၄၅။	အလ္လာဟ်အသျှင်မြတ်၏အမိန့်တော်မရှိဘဲ သတ်မှတ်ထားသောအချိန်မစေ့ဘဲ မည်သူမှ အသက် မကုန်နိုင်ချေ။ အကြင်သူသည် လောကီဆုကို မက်မော၏။ ထိုသူအား ထိုဆုကို ပေးတော်မူ၏။ အကြင်သူသည် နောင်ဘဝဆုကိုလိုလား၏။ ထိုဆုကို ထိုသူအား ငါအသျှင်ပေးတော်မူ၏။ ငါသည် ကျေးဇူးတော်သိသူတို့အား ဆုပေးသနားတော်မူမည်။
3|146|၁၄၆။	များပြားလှစွာသောတမန်တော်တို့နှင့်အတူတကွ စစ်ဆင်နွှဲသော သစ္စာရှိသူတို့ များစွာရှိကြ၏။ သူတို့သည် အလ္လာဟ်အသျှင်မြတ်၏လမ်းတော်တွင် ရင်ဆိုင်ရသော ဘေးဥပါဒ်ကို မကြောက်ရွံ့ကြ ချေ။ သူတို့သည် အားမပျော့ကြချေ။ သူတို့ကို ဖိနှိပ်၍မရချေ။ အလ္လာဟ်အသျှင်မြတ်သည် သည်းခံသောသူတို့ကို မြတ်နိုးတော်မူ၏။
3|147|၁၄၇။	သူတို့၏ကြွေးကြော်သံမှာ အို-အကျွနု်ပ်တို့၏အသျှင်သခင် အကျွနု်ပ်တို့အား မိမိတို့၏အပြစ်များနှင့် အကျိုးမရှိသော ကြိုးပမ်းမှုများကို ခွင့်လွှတ်တော်မူပါ။ အကျွနု်ပ်တို့အား ခြေလှမ်းမှန်ကန် ခိုင်မြဲစေ တော်မူပါဟု ဆုတောင်းခြင်းသာဖြစ်၏။
3|148|၁၄၈။	အလ္လာဟ်အသျှင်မြတ်သည် သူတို့အား ဤဘဝ၏ဆုကိုလည်းကောင်း၊ နောင်ဘဝ၏ဆုတို့ကို လည်းကောင်း ပေးသနားတော်မူ၏။ အလ္လာဟ်အသျှင်မြတ်သည် ကောင်းမှုပြုသူတို့အား နှစ်သက် မြတ်နိုးတော်မူ၏။
3|149|၁၄၉။	အို-ယုံကြည်သူတို့ သင်တို့သည် မိစ္ဆာဒိဌိတို့၏ သြဝါဒကို လိုက်နာဆောင်ရွက်လျှင် သူတို့သည် သင်တို့အား သင်တို့၏ခြေဖနောင့်များပေါ် လှည့်ပြေးစေမည်။ သင်တို့သည် ဆုံးရှုံးပျက်စီးကြမည်သာ တည်း။
3|150|၁၅ဝ။	သို့သော် အလ္လာဟ်အသျှင်မြတ်သည် သင်တို့ကို ကာကွယ်စောင့်ရှောက်တော်မူသောအသျှင် ဖြစ်တော်မူ၏။ အသျှင်မြတ်သည် ကူညီစောင်မသူအပေါင်းတို့တွင် အထွဋ်အခေါင်ဖြစ်တော်မူ၏။
3|151|၁၅၁။	သူတို့သည် အကိုးအကားတစ်စုံတစ်ရာချပေးတော်မမူဘဲ အသျှင်မြတ် ဘက်စပ်သူများပေးသော ကြောင့် ငါအသျှင်သည် မိစ္ဆာဒိဌိတို့စိတ်တွင်း၌ ထိတ်လန့်တုန်လှုပ်ခြင်းကို သွတ်သွင်းတော်မူမည်။ သူတို့နေထိုင်ရမည့်ဌာနမူကား အဝီစိငရဲဖြစ်၏။ ဒုစရိုက်မှုကျူးလွန်သူတို့၏ အလွန်ဆိုးဝါးသော နေရာထိုင်ခင်းဖြစ်၏။
3|152|၁၅၂။	သင်တို့မက်မော်သော အောင်နိုင်ခြင်းကို အလ္လာဟ်အသျှင်မြတ် ပြသတော်မူပြီးမှ သင်တို့သည် သတ္တိနည်းလာ၍ တမန်တော်မ၏အမိန့်ကို သဘောမတူ၊ မနာခံသည့်တိုင်အောင် သင်တို့သည် အသျှင်မြတ်၏အမိန့်တော်အားဖြင့် ရန်သူစစ်သည်တော်များကို ဗရမ်းဗတာထွက်ပြေးအောင် တိုက်ခိုက်နိုင်ကြ၏။ အလ္လာဟ်အသျှင်မြတ်သည် သင်တို့အား ပေးထားတော်မူသော ဂတိ သစ္စာတော်ကို ပြည့်စုံစေတော်မူ၏။ သင်တို့အနက် အချို့သည် ဤဘဝကို တပ်မက်ကြ၏။ အချို့ကား နောင်ဘဝကို မက်မောကြ၏။ သင်တို့ကို စမ်းသပ်ရန် အသျှင်မြတ်သည် သင်တို့အား သူတို့ထံမှ ထွက်ပြေးစေတော်မူ၏။ ယခုအချိန်ကာလတွင် အလ္လာဟ်အသျှင်မြတ်သည် သင်တို့အား အပြစ်လွှတ် တော်မူပြီ။ အလ္လာဟ်အသျှင်မြတ်သည် ယုံကြည်သူတို့အဖို့ ဂရုဏာတော်အသျှင်သခင် ဖြစ်တော်မူ၏။
3|153|၁၅၃။	သင်တို့သည် တောင်ကုန်းပေါ်သို့တက်ကြ၍ မည်သူ့ကိုမှ အရေးမစိုက်ကြပေ။ ထိုအခါ တမန်တော်က သင်တို့နောက်မှနေ၍ တိုက်ခိုက်ရန်ခေါ်နေလေ၏။ ထိုကြောင့် တမန်တော် စိတ်ပင်ပန်းသကဲ့သို့ သင်တို့ကိုလည်း အလ္လာဟ်အသျှင်မြတ်က စိတ်ပူဆွေးခြင်းဆုကို ချပေးတော်မူ၏။ အသျှင်မြတ်သည် သင်တို့အား သင်တို့မရလိုက်သော လာဘ်လာဘအတွက်သော်လည်းကောင်း၊ သင်တို့တွေ့ကြံုရ သော ဆုံးရှုံးခြင်းအတွက်ကိုသော်လည်းကောင်း၊ ဝမ်းနည်းပက်လက်မရှိစေဖို့ရာ ယင်းသို့ ဆုံးမတော် မူ၏။ အလ္လာဟ်အသျှင်မြတ်သည် သင်တို့ပြုလုပ်သမျှတို့ကို သတင်းရတော်မူ၏။
3|154|၁၅၄။	ထို့ပြင် ဝမ်းနည်းရပြီးနောက် သင်တို့အား လုံခြံုခြင်းကို ချပေးသနားတော်မူ၏။ သင်တို့အနက် လူတစ်စုသည် အိပ်ငိုက်သွားကြ၏။ အခြားတစ်စုက မိမိကိုယ်ရေးကိုယ်တာအတွက် စိုးရိမ်ကြောင့်ကြ လာပြီးလျှင် အလ္လာဟ်အသျှင်မြတ်ကို မိစ္ဆာဒိဌိတို့၏အတွေးနှင့် မတရားတွေးတောနေကြ၏။ သူတို့က ဤစစ်ပွဲတွင် အကျွနု်ပ်တို့ ဆုံးဖြတ်ခွင့်တစ်စုံတစခုရှိခဲ့သလောဟု ဆိုကြ၏။ အို-မိုဒမ္မဒ် ဆုံးဖြတ်ခြင်း သည် အသျှင်နှင့်သာဆိုင်၏ဟု သင်ပြောကြားလော့။ သူတို့သည် သင့်အား ထုတ်ဖော်မပြောဘဲ သူတို့ဝမ်းတွင်းတွင် မျိုသိပ်ထားသော တွေးတောချက်တစ်ခုရှိ၏။ ထိုတွေးတောချက်ကား အကျွနု်ပ်တို့တွင် ဆုံးဖြတ်ခွင့်ရှိခဲ့ကြလျှင် အကျွနု်ပ်တို့သည် ဤစစ်ပွဲတွင် သတ်ဖြတ်ခြင်းခံခဲ့ကြရမည် မဟုတ်ချေဟူ၍ဖြစ်၏။ အို-တမန်တော် ဟောကြားလော့။ သင်တို့သည် မိမိတို့အိမ်တွင်းတွင် ရှိငြားသော်လည်း အသတ်အဖြတ်ခံရမည်သာဟု အသျှင်မြတ်ပြဌာန်းတော်မူခြင်းခံရသူတို့သည် မိမိတို့သေရမည့်နေရာများသို့ သွားကြရမည်သာတည်း။ ဤအခြင်းအရာအားလုံးသည် သင်တို့ ဝမ်းတွင်းရှိသည်တို့ကို စုံစမ်း၍ သင်တို့စိတ်နှလုံးအတွင်းရှိသည်တို့ကို ထုတ်ဖော်ပြရန်ဖြစ်၏။ အလ္လာဟ်အသျှင်မြတ်သည် လူသားတို့၏ စိတ်နှလုံးများအတွင်းရှိ လျှို့ဝှက်နက်နဲသောအရာများကို အကြွင်းမဲ့သိမြင်တော်မူ၏။
3|155|၁၅၅။	မှတ်သားကြလော့။ စစ်တပ်ကြီးနှစ်တပ်ယှဉ်ပြိုင်တိုက်ခိုက်သောအခါ သင်တို့အနက် ထွက်ပြေးသော သူတို့သည် ရှိုင်တန်မာရ်နတ်၏ လှည့်စားခြင်းကြောင့် အယူဖောက်ပြန်ကြ၏။ သူတို့သည် မိမိတို့ ပြုကျင့်မှု၏အကျိုးကြောင့် ယင်းသို့ ဖောက်ပြန်ကြ၏။ ယခုအခါ အလ္လာဟ်အသျှင်မြတ်သည် သူတို့အား အပြစ်လွှတ်တော်မူပြီ။ မှတ်သားကြလော့။ အလ္လာဟ်အသျှင်မြတ်သည် အပြစ်လွှတ်တော် မူသော ထောက်ထားညှာတာတော်မူသောအသျှင် ဖြစ်တော်မူ၏။
3|156|၁၅၆။	အို-ယုံကြည်သူတို့ သင်တို့သည် မိစ္ဆာဒိဌိတို့ကဲ့သို့ မဖြစ်ကြလင့်။ ထိုသူတို့သည် မိမိတို့၏ ခရီးသွား နေသော သားချင်းတို့ကိုဖြစ်စေ၊ စစ်မြေပြင်တွင် တိုက်ခိုက်နေသော သားချင်းတို့ကိုဖြစ်စေ၊ သူတို့သည် အကျွနု်ပ်တို့နှင့်အတူတကွ ဤမှာရှိကြလျှင် သူတို့သည် သေရမှာလည်းမဟုတ်၊ အသတ်ခံရမှာလည်း မဟုတ်ဟု ပြောကြ၏။ အလ္လာဟ်အသျှင်မြတ်သည် သူတို့အား ယင်းသို့ ပူဆွေးစေတော်မူ၏။ အလ္လာဟ်အသျှင်မြတ်သာလျှင် အသက်ရှင်စေတော်မူ၏။ အသက်သေစေတော်မူ၏။ အလ္လာဟ်အသျှင်မြတ်သည် သင်တို့ပြုသမျှတို့ကို မြင်တော်မူသောအသျှင် ဖြစ်တော်မူ၏။
3|157|၁၅၇။	သင်တို့သည် အလ္လာဟ်အသျှင်မြတ်၏ လမ်းတော်၌ အသတ်ခံရခြင်းကိုသော်လည်းကောင်း၊ သေရခြင်းကိုသော်လည်းကောင်း၊ မနှစ်သက်ကြဘူးလော့။ အမှန်မှာ အလ္လာဟ်အသျှင်မြတ်၏ အပြစ်လွှတ်ခြင်းနှင့် ကောင်းကြီးမင်္ဂလာတော်သည် သူတို့ရှာဖွေစုဆောင်းထားသော ဥစ္စာပစ္စည်းများ အားလုံးထက် သာလွန်ကောင်းမြတ်၏။
3|158|၁၅၈။	အသတ်ခံရသော်လည်းကောင်း၊ အလိုအလျောက်သေသော်လည်းကောင်း၊ သင်တို့သည် အမှန်ပင် အလ္လာဟ်အသျှင်မြတ်အထံတော်သို့ ပြန်လည်စုကြရသည်သာတည်း။
3|159|၁၅၉။	အို-မိုဟမ္မဒ် အလ္လာဟ်အသျှင်မြတ်၏ဂုဏ်ကျေးဇူးတော်ကြောင့် သင်တို့သည် သူတို့အား ထောက်ထား ညှာတာ၏။ အကြောင်းမူကား အကယ်၍ သူတို့အပေါ်၌ ခက်ထန်ရက်စက်ခဲ့လျှင် သူတို့သည် သင်၏ ပတ်ဝန်းကျင်မှ ထွက်ခွာသွားကြလေမည်။ ထို့ကြောင့် သင်သည် သူတို့အား အပြစ်လွှတ် လော့။ အသျှင်မြတ်အထံတော်၌ သူတို့အတွက် အပြစ်လွှတ်ဆုကို တောင်းလော့။ အုပ်ချုပ်စီမံ ခန့်ခွဲရာ၌ သူတို့နှင့် တိုင်ပင်နှီးနှောလော့။ ဆုံးဖြတ်ချက်ချပြီးနောက် အလ္လာဟ်အသျှင်မြတ်အား ယုံကြည်ကိုးစားလော့။ မှတ်သားလော့။ မိမိအားယုံကြည်ကိုးစားသူတို့ကို အလ္လာဟ်အသျှင်မြတ်သည် နှစ်သက်မြတ်နိုးတော်မူ၏။
3|160|၁၆ဝ။	အလ္လာဟ်အသျှင်မြတ်သည် သင်တို့အား ကူညီစောင့်ရှောက်တော်မူပါလျှင် သင်တို့အား မည်သူမျှ မနိုင်နိုင်ပေ။ အသျှင်မြတ်သည် မိမိ၏အစောင့်အရှောက်တော်ကို သင်တို့ထံမှ ရုတ်သိမ်းတော် မူပါလျှင် သင်တို့ကို ကူညီနိုင်သူ အဘယ်သူရှိသနည်း။ ယုံကြည်သူတို့သည် အလ္လာဟ်အသျှင်မြတ် အားသာ ယုံကြည်ကိုးစားစေကြလော့။
3|161|၁၆၁။	မည်သည့်တမန်တော်မှ လူသားတို့ကို လှည့်စားသည်မဟုတ်ပေ။ အကြင်သူသည် လိမ်လည် ကောက်ကျစ်အံ့။ ထိုသူသည် မိမိ၏ လိမ်လည်မှုကို မိမိနှင့်အတူတကွ ရှင်ပြန်ထမြောက်ရသော နေ့တော်ကြီး၌ ယူလာရမည်။ ထိုနေ့တော်ကြီး၌ ဝိညာဉ်တိုင်းကို မိမိဆည်းပူးခဲ့သော ကောင်းကျိုး ဆိုးပြစ်ကို ပြည့်စုံစွာပေးတော်မူလတ္တံ။ သူတို့သည် မတရားပြုကျင့်ခြင်းခံကြရမည်မဟုတ်ပေ။
3|162|၁၆၂။	အကြင်သူသည် အလ္လာဟ်အသျှင်မြတ်၏ နှစ်သက်တော်မူခြင်းကိုရှာမှီး၏။ ထိုသူသည် အလ္လာဟ် အသျှင်မြတ် ကျိန်ဆဲတော်မူခြင်းခံရသော အလွန်ယုတ်သော ခရီးဆုံးဖြစ်သည့် ငရဲတွင် နေရသောသူနှင့် ထပ်တူထပ်မျှဖြစ်မည်လော။
3|163|၁၆၃။	အလ္လာဟ်အသျှင်မြတ်အထံတော်၌ အဆင့်အတန်းအမျိုးမျိုးရှိ၏။ အလ္လာဟ'်အသျှင်မြတ်သည် သင်တို့ ပြုသည်တို့ကို မြင်တော်မူသောအသျှင် ဖြစ်တော်မူ၏။
3|164|၁၆၄။	အကယ်စင်စစ် အလ္လာဟ်အသျှင်မြတ်သည် ယုံကြည်သူတို့အား သူတို့ထံ ထိုသူတို့၏ သားချင်း တစ်ဦးကို တမန်တော်အဖြစ် စေလွှတ်တော်မူခြင်းဖြင့် ချီးမြှင့်တော်မူပြီး တမန်တော်သည် သူတို့အား အာယတ်တော်များကို ရွတ်ဖတ်ပြ၏ သူတို့ကို တရားပွားများ သန့်ရှင်းစေ၏။ သူတို့အား ကျမ်းတော်ကို သင်ပြ၏။ ပညာအလင်းရောင်ကိုပေး၏။ ထိုတမန်တော်မပွင့်လာမီ သူတို့သည် အလွန် ထင်ရှားသောအမှားတွင် နစ်မြှုပ်နေကြ၏။
3|165|၁၆၅။	ရန်သူတို့အား သင်တို့ဆုံးရှုံးသည်ထက် နှစ်ဆဆုံးရှုံးစေတော်မူ၏။ သို့ပါလျက် သင်တို့သည် ဆုံးရှုံးခြင်းခံရသောအခါ အဘယ်သို့ဖြစ်သနည်းဟု ညည်းညူကြသလော။ အို-မိုဟမ္မဒ် သင်သည် လူသားတို့အား ဟောကြားလော့။ ထိုဆုံးရှုံးခြင်းသည် သင်တို့ကြောင့်ဖြစ်၏။ မှတ်သားကြလော့။ အလ္လာဟ်အသျှင်မြတ်သည် အရာရာကို ပြုစွမ်းနိုင်တော်မူ၏။
3|166|၁၆၆။	စစ်တပ်ကြီးနှစ်တပ် ရင်ဆိုင်တိုက်ခိုက်သောနေ့၌ သင်တို့ခံရသောဒဏ်သည် အလ္လာဟ်အသျှင်မြတ် ၏အမိန့်တော်ကြောင့်ဖြစ်၏။ အသျှင်မြတ်သည် အမှန်ယုံကြည်သူတို့ကို ခွဲခြားသိတော်မူရန် ယင်းသို့ စီရင်တော်မူ၏ဟု ဟောကြားလော့။
3|167|၁၆၇။	ထို့ပြင် အသျှင်မြတ်သည် ယုံကြည်သူဟန်ဆောင်သောသူတို့ကို သိမြင်စေစိမ့်ငှာ သူတို့အား ဟယ် အချင်းတို့ လာကြလော့။ အလ္လာဟ်အသျှင်မြတ်၏ဘက်တော်၌ စစ်တိုက်ကြလော့။ သို့မဟုတ် မိမိတို့ကိုယ်ကို မိမိတို့ ကာကွယ်ကြလော့ဟု မိန့်တော်မူ၏။ သူတို့က အကယ်၍ အကျွနု်ပ်တို့သည် စစ်တိုက်အတတ် တစ်စုံတစ်ခုကို တတ်ပါလျှင် အကျွနု်ပ်တို့သည် သင်တို့နှင့်အတူ လိုက်ခဲ့ပါမည်ဟု ပြန်ပြောကြ၏။ ထိုနေ့၌ သူတို့သည် ယုံကြည်မှုထက် မယုံကြည်မှုနှင့်သာ နီးစပ်ကြ၏။ (သူတို့သည် မိမိတို့စိတ်နှလုံးတွင်မရှိသောအရာကို မိမိတို့ပါးစပ်များဖြင့်ဆိုကြ၏။) အလ္လာဟ်အသျှင်မြတ်သည် သူတို့လျှို့ဝှက်ထားသည်ကို အသိမြင်ဆုံးဖြစ်တော်မူ၏။
3|168|၁၆၈။	အကြင်သူတို့သည် မိမိတို့အိမ်များတွင်နေကြစဉ် အလ္လာဟ်အသျှင်မြတ်ဘက်တော်၌ စစ်ခင်းနေသော မိမိတို့သားချင်းအကြောင်းကို ဤသို့ဆိုကြ၏။ သူတို့သည် အကျွနု်ပ်တို့၏စကားကို နားထောင်ခဲ့လျှင် သတ်ဖြတ်ခြင်းကို ခံကြရမည်မဟုတ်ပေ။ အို-မိုဟမ္မဒ် ထိုသူတို့အား ဟယ် အချင်းတို့ သင်တို့ အမှန်စကားကိုဆိုကြလျှင် သင်တို့သည် မိမိတို့ထံမှ သေခြင်းကို လွဲသွားစေကြလော့ဟု သင်ပြောကြား လော့။
3|169|၁၆၉။	အလ္လာဟ်အသျှင်မြတ်၏လမ်းတော်၌ အသတ်ခံရသောသူတို့ကို သေဆုံးသည်ဟု မယူဆကြလင့်။ သူတို့သည် သေလွန်သည်မဟုတ် အသက်ရှင်နေကြ၏။ သူတို့၏အသျှင်သခင်အထံတော်၌ သူတို့သည် ရိက္ခာပစ္စည်းများရရှိကြ၏။
3|170|၁၇ဝ။	အလ္လာဟ်အသျှင်မြတ်သည် မိမိ၏ကောင်းကြီးမင်္ဂလာတော်မှ သူတို့အား ပေးသနားတော်မူသော ကြောင့် သူတို့သည် အလွန်ပင် ဝမ်းမြောက်ဝမ်းသာဖြစ်လျက်ရှိကြ၏။ သူတို့သည် သူတို့နှင့်အတူ တကွမရှိဘဲ ကျန်ရစ်ခဲ့သောသူတို့အတွက်ကြောင့် ရွှင်မြူးကြ၏။ သူတို့အပေါ်သို့ ကြောက်ရွံ့စရာ ကျရောက်မည်မဟုတ်ပေ။ သူတို့သည် ပူဆွေးကြမည်မဟုတ်ပေ။
3|171|၁၇၁။	အသျှင်မြတ်၏ ဂုဏ်ကျေးဇူးတော်၊ ကရုဏာတော်တို့ကြောင့် သူတို့သည် ရွှင်လန်းပျော်မြူးကြရ၏။ အသျှင်မြတ်သည် ယုံကြည်သူတို့၏ ကုသိုလ်အကျိုးကို အနည်းငယ်မျှ ဆုံးရှုံးစေတော်မမူ။ ထို့ကြောင့် သူတို့ ဝမ်းမြောက်ဝမ်းသာကြရ၏။
3|172|၁၇၂။	အကြင်သူတို့သည် စစ်မြေပြင်၌ ဒဏ်ရာရပြီးနောက် အသျှင်မြတ်နှင့် တမန်တော်၏ စစ်တိုက်ရန် အမိန့်တော်ကို နာခံကြ၏။ ထိုသူတို့အနက် တရားမှုကိုပြုကျင့်၍ မတရားမှုကို ရှောင်ရှားသော သူတို့အဖို့ရာ အောင်ဆုမင်္ဂလာတော်ကြီးရှိ၏။
3|173|၁၇၃။	ထိုသူတို့အား အခြားလူတို့က လူအမြောက်အများသည် သင်တို့ကို တိုက်ခိုက်ရန် တာစူနေကြပြီ။ သူတို့ကို ကြောက်ရွံ့ကြလော့ဟုဆိုကြ၏။ ဘေးဥပါဒ်နီးကပ်လာသောကြောင့် သူတို့၏ယုံကြည်မှုသည် ကြီးမားပြင်းထန်တိုးတက်လာ၍ သူတို့က အလ္လာဟ်အသျှင်တြ်သည် အကျွနု်ပ်တို့အဖို့ လုံလောက် တော်မူပါ၏။ အကျွနု်ပ်တို့ ယုံကြည်ကိုးစားသောအသျှင်မြတ်သည် အမွန်မြတ်ဆုံးဖြစ်တော်မူပါ၏ဟု ရင့်ကျုးကြ၏။
3|174|၁၇၄။	ထို့ကြောင့် သူတို့သည် အလ္လာဟ်အသျှင်မြတ်၏ ကောင်းကြီးမဂွလာတော်၊ ဂုဏ်ကျေးဇူးတော်နှင့် ပြန်လာကြရ၏။သူတို့အား ဘေးမသီရန်မခပေ။ သူတို့သည် အလ္လာဟ်အသျှင်မြတ်၏ နှစ်သက်တော် မူခြင်းရတနာကို ရှာမှီးလိုက်နာကြ၏။ အလ္လာဟ်အသျှင်မြတ်သည် အနန္တကောင်းကြီးမင်္ဂလာတော် သခင်ဖြစ်တော်မူပါ၏။
3|175|၁၇၅။	ရှိုင်တန်မရ်နတ်သည် လူသားတို့အား သူ၏ဘက်သားများကို ထိတ်လန့်စေ၏။ သူတို့ကို မကြောက်ရွံ့ ကြလင့်။ သင်တို့သည် ယုံကြည်သူများဖြစ်ကြလျှင် ငါအသျှင်မြတ်ကိုသာ ကြောက်ရွံ့ရိုးကျိုးကြလော့။
3|176|၁၇၆။	အို-တမန်တော် မိစ္ဆာအယူဝါဒကို လွယ်ကူစွာလက်ခံသောသူတို့၏ အပြုအမူကြောင့် သင်သည် မပူဆွေးလင့်။ သူတို့သည် အလ္လာဟ်အသျှင်မြတ်သည် သူတို့အား နောင်ဘဝ၌ ဝေစုပေးလိုတော် မမူပေ။ သူတို့၏အပြစ်ဒဏ်သည် အလွန်ပြင်းပြနာကျင်ဖွယ်ဖြစ်၏။
3|177|၁၇၇။	အကြင်သူတို့သည် ယုံကြည်မှုကိုပေး၍ မယုံကြည်မှုကို ဝယ်ယူအံ့။ ထိုသူတို့သည် အလ္လာဟ် အသျှင်မြတ်ကို စိုးစဉ်းမျှမနစ်နာစေနိုင်ချေ။ သို့သော် သူတို့သည် အလွန်ပြင်းထန်နာကျင်ဖွယ် ကောင်းသော အပြစ်ဒဏ်ကို ခံစားရလတ္တံ။
3|178|၁၇၈။	ငါအသျှင်သည် မယုံကြည်သူတို့အား ပေါက်လွှတ်ပဲစား လွှတ်ထားတော်မူခြင်းသည် သူတို့အတွက် နိမိတ်ကောင်းဟု သူတို့မထင်ထိုက်ချေ။ ငါအသျှင်သည် သူတို့အား အပြစ်ကျူးလွန်ခြင်း၌ ပိုမို ကျူးလွန်စေရန် လွှတ်ထားတော်မူ၏။
3|179|၁၇၉။	အလ္လာဟ်အသျှင်မြတ်သည် မသူတော်များကို သူတော်ကောင်းတို့ထံမှ ခွဲထုတ်သည့်အချိန်ကာလ တိုင်အောင် သင်တို့အား ဤအခြေအနေ၌ထားဖို့ရန် ကြံရွယ်တော်မမူပေ။ သင်တို့အား မမြင်စွမ်းနိုင် သောအရာများကို သိမြင်စေရန်လည်း ကြံရွယ်တော်မမူပေ။ ထိုအရာများကိုသိဖို့ရာ မိမိအလိုတော် ရှိသောသူတို့ကို မိမိ၏ တမန်တော်များထဲက ရွေးကောက်တော်မူ၏။ ထို့ကြောင့် အလ္လာဟ်နှင့် အသျှင်၏ တမန်တော်များအား ယုံကြည်ကြလော့။ သင်တို့သည် ယုံကြည်လျက် မကောင်းမှုကို ရှောင်ရှားလျှင် သင်တို့၏ဆုလာဘ်သည် အလွန်ကြီးကျယ်များပြား၏။
3|180|၁၈ဝ။	အကြင်သူတို့သည် အလ္လာဟ်အသျှင်မြတ်၏ အနန္တကောင်းကြီးမင်္ဂလာတော်မှ ပေးသနားတော်မူ သော ဥစ္စာပစ္စည်းများကို ကပ်စည်းနည်းစွာ စုဆောင်းသိုလှောင်ထားကြ၏။ ထိိုသူတို့က ၎င်းပစ္စည်းများသည် မိမိတို့အဖို့ သာလွန်ကောင်းသည်ဟု မယူဆကြလင့်။ မဟုတ်ပေ။ မိုမိုဆိုးဝါး၏။ ရှင်ပြန်ထမြောက်သောနေ့တော်ကြီး၌ ထိုပစ္စည်းများသည် သူတို့၏လည်ဂုပ်ကို ခွစီးလျက်ရှိကြလတ္တံ့။ အလ္လာဟ်အသျှင်မြတ်သည် မိုးကောင်းကင်နှင့် ကမ္ဘာမြေကြီးကို အမွေခံတော်မူ၏။ အလ္လာဟ်သည် သင်တို့ပြုလုပ်သမျှကို သတင်းရတော်မူ၏။
3|181|၁၈၁။	စစ်စရိတ်အတွက် အလှူခံရသောအခါ အလ္လာဟ်အသျှင်မြတ်သည် မုချဆင်းရဲ၏။ အကျွနု်ပ်တို့သည် ကြွယ်ဝ၏ဟုဆိုသော သူတို့၏စကားကို အလ္လာဟ်အသျှင်မြတ်သည် ဧကန်ကြားတော်မူ၏။ ငါအသျှင်မြတ်သည် သူတို့၏ပြောဆိုချက်ကိုသော်လည်းကောင်း၊ သူတို့၏တမန်တော်များကို မတရား သတ်ဖြတ်မှုကိုသော်လည်းကောင်း ရေးမှတ်ထားတော်မူ၏။ ထို့ပြင် သူတို့အား ဟယ်-အမိုက်တို့ သင်တို့သည် မီးလောင်ကျွမ်းခြင်းအပြစ်ဒဏ်ကို မြည်းကြလော့ဟု ငါအသျှင်မြတ် မိန့်တော်မူမည်။
3|182|၁၈၂။	ယင်းအပြစ်ဒဏ်မှာသင်သည် တရားစီရင်တော်မူသောနေ့တော်ကြီးအတွက် တင်ကြိုပို့ထားနှင့်သော သင်တို့၏ပြုကျင့်မှုများကြောင့်တည်း။ အလ္လာဟ်အသျှင်မြတ်သည် မိမိကျေးတော်မျိုး၊ ကျွန်တော်မျိုး တို့ကို နှိပ်စက် ညှင်းပန်းတော်မူသောအသျှင် ဖြစ်တော်မမူပေ။
3|183|၁၈၃။	ထိုသူများပင် ဤသို့ပြောကြ၏။ မှတ်သားကြလော့။ တမန်တော်တစ်ပါးပွင့်လာလျှင် သင်တို့ထံသို့ တမန်တော်ဆိုသူသည် အလှူပစ္စည်းတစ်ခုယူခဲ့၍ ထိုပစ္စည်းကို ကောင်းမီးမမျိုးသမျှ သင်တို့ သူ့ကို မယုံကြလင့်ဟု အသျှင်မြတ်သည် ဗျာဒိတ်ပေးတော်မူ၏။ အို-မိုဟမ္မဒ် သင်သည် သူတို့အား ဟောပြောလော့။ ဟယ်-အချင်းတို့ ငါမပွင့်မီ သင်တို့ထံသို့ တမန်တော်များသည် အံဘွယ်သူရဲများကို ယူဆောင်လာခဲ့၏။ သင်တို့ပြောဆိုသော ထိုအံ့ဘွယ်ကိုလည်း ယူဆောင်ခဲ့၏။ အဘယ်ကြောင့် သင်တို့သည် သူတို့ကို သတ်ဖြတ်ကြသနည်။ သင်တို့သည် သစ္စာစကားဆိုသူများဖြစ်လျှင် ငါ၏ မေးခွန်းကိုဖြေကြလော့။
3|184|၁၈၄။	အကယ်၍ ဤသူတို့သည် သင့်အား ငြင်းပယ်ကြလျှင် သင့်အရင် ပွင့်လာသော တမန်တော်များ ကိုလည်း မယုံကြည်၊ ငြင်းဆန်ခဲ့၏။ ထိုတမန်တော်များသည် အံ့ဘွယ်သူရဲများ၊ ကျမ်းငယ်အစောင် စောင်၊ ပညာအလင်းရောင်ပေးသောကျမ်းကြီးများကို ယူဆောင်လာခဲ့ကြ၏။
3|185|၁၈၅။	လူတိုင်းပင် သေဆုံးရမည်။ ရှင်ပြန်ထမြောက်ရသောနေ့တော်ကြီး၌ သင်တို့အား မိမိတို့ ပြုကျင့်ခဲ့ သောအမှုများအတွက်သာလျှင် ကောင်းကျိုးဆိုးပြစ်ပေးတော်မူလတ္တံ့။ အကြင်သူသည် အောင်ဆု မင်္ဂလာတော်ကြီးရသူဖြစ်၏။ ဤလောကီရှင်ခြင်း၏စည်းစိမ်သည် စည်းသိမ်မဟုတ်။ မှောက်မှားခြင်းသာဖြစ်၏။
3|186|၁၈၆။	အကယ်စင်စစ် သင်တို့အား မိမိတို့ဥစ္စာပစ္စည်းများ၄သော်လည်းကောင်း၊ ကိုယ်ကာယများ၌သော် လည်းကောင်း စုံစမ်းခြင်းခံကြရမည်။ ရှေးကျမ်းတော်များကို ရရှိသူများမှသော်လည်းကောင်း၊ ဆင်းတု ရုပ်ပွား ရှိခိုးပူဇော်သူများမှသော်လည်းကောင်း၊ များစွာသော မတရားမှုများကို သင်တို့ ကြားကြရ လတ္တံ့။ သို့သော် သင်တို့သည် ကြိုးစားအားထုတ်၍ မကောင်းမှုကို ရှောင်ကြဉ်လျှင် သင်တို့သည် အရာရာများတွင် တည်တံ့ခိုင်မြဲသူများဖြစ်ကြ၏။
3|187|၁၈၇။	မှတ်သားကြလော့။ အလ္လာဟ်အသျှင်မြတ်သည် ရှေးကျမ်းတော်ရရှိသူတို့အား တာဝန်ဝတ္တရား ပေးတော်မူသောအခါ ဤသို့ ဗျာဒိတ်ချတော်မူ၏။ သင်တို့သည် ကျမ်းတော်ကို လူသားတို့အား ရှင်းလင်းဟောပြောကြလော့။ ဖုံးဝှက်မထားကြလင့်။ သို့သော် သူတို့သည် ကျမ်းတော်ကို (သူတထူး ကွယ်ရာ၌)စွန့်ပစ်ခြင်းအားဖြင့် အကျိုးစီးပွားအနည်းငယ်ကို ဝယ်ယူကြ၏။ ယင်းသို့ ကျင့်ကြံသော ကြောင့် သူတို့သည် မကောင်းမှုကိုသာ အမှန်ရကြ၏။
3|188|၁၈၈။	အကြင်သူတို့သည် မိမိတို့ပြုကျင့်မှု၌ ဂုဏ်ယူကြ၏။ မိမိတို့မပြုသောအမှုအတွက် ချီးမွမ်းခံလိုကြ၏။ ထိုသူတို့သည် အပြစ်ဒဏ်မှ လွတ်ငြိမ်းချမ်းသာသည်ဟုမထင်မှတ်ကြလင့်။ အလွန်ပြင်းပြသော အပြစ်ဒဏ်သည် သူတို့၏အပြစ်ဒဏ်ဖြစ်၏။
3|189|၁၈၉။	အလ္လာဟ်အသျှင်မြတ်သည် မိုးကောင်းကင်နှင့် ကမ္ဘာမြေကြီးကို စိုးမိုးအုပ်ချုပ်တော်မူ၏။ အလ္လာဟ်သည် အရာရာကို ပြုစွမ်းနိုင်တော်မူ၏။
3|190|၁၉ဝ။	မှတ်သားကြလော့။ မိုးကောင်းကင်နှင့် ကမ္ဘာမြေကြီးကို ဖန်ဆင်းတော်မူခြင်း၌သော်လည်းကောင်း၊ ညဉ့်နှင့်နေ့ကို ခြားနားတော်မူခြင်း၌သော်လည်းကောင်း၊ ဉာဏ်ပညာရှင်တို့အဖို့ရာ သက်သော သာဓကများပါရှိ၏။
3|191|၁၉၁။	သူတို့သည် အလ္လာဟ်အသျှင်မြတ်အားရပ်၍သော်လည်းကောင်း၊ ထိုင်၍သော်လည်းကောင်း၊ လဲလျောင်း၍သော်လည်းကောင်း ဆွလာသ်အာရုံပြုကြ၏။ သူတို့သည် မိုးကောင်းကင်များနှင့် ကမ္ဘာမြေကြီးတို့ကို ဖန်ဆင်းတော်မူခြင်းကို ဆင်ခြင်ပြီးလျှင် ဤသို့ရင့်ကျုးကြ၏။ အို-အကျွနု်ပ်တို့၏ အသျှင်သခင် အသျှင်သည် ဤအရာများကို အချည်းအနှီး၊ အလဟဿ ဖန်ဆင်းတော်မူမည် မဟုတ်ပါ။ အသျှင်သည် ချို့တဲ့ခြင်းကင်းတော်မူပါ၏။ အကျွနု်ပ်တို့အား ငရဲမီးဒဏ်မှ ကာကွယ် စောင့်ရှောက်တော်မူပါ။
3|192|၁၉၂။	အို-အကျွနု်ပ်တို့၏အသျှင်သခင် အကြင်သူကို အသျှင်သည် ငရဲမီးထဲသို့ ဝင်စေတော်မူအံ့။ ထိုသူကို အသျှင်သည် အရှက်တကွဲဖြစ်စေတော်မူပါ၏။ ဒုစရိုက်ကောင်းများ၌ ကူညီစောင်မသူများ ရှိကြမည် မဟုတ်ပေ။
3|193|၁၉၃။	အို၊ အကျွနု်ပ်တို့အသျှင်သခင် တရားဟောဆရာက ''ဟယ်-အချင်းတို့ သင်တို့သည် သင်တို့၏ အသျှင်သခင်အား ယုံကြည်ကြလော့''ဟုဟောကြား၍ တရားတော်ဘက်သို့ ခေါ်ငင်သူ၏အသံကို အကျွနု်ပ်ကြားရပါ၏။ ထို့ကြောင့် အကျွနု်ပ်တို့သည် ယုံကြည်ကြပါပြီ။ အို-အသျှင်သခင် အကျွနု်ပ်တို့၏ အပြစ်များကို ခွင့်လွှတ်တော်မူပါ။ အကျွနု်ပ်တို့ထံမှ အကျွနု်ပ်တို့၏ မကောင်းမှုများကို ချေပြစ်တော် မူပါ။ အကျွနု်ပ်တို့အား သူတော်ကောင်းတို့အဖြစ်နှင့် သေစေတော်မူပါ။
3|194|၁၉၄။	အို-အကျွနု်ပ်တို့၏အသျှင်သခင် အသျှင်သည် မိမိ၏တမန်တော်တို့အားဖြင့် အကျွနု်ပ်တို့အား ဂတိ ဗျာဒိတ်ထားတော်မူသည်တို့ကို အကျွနု်ပ်တို့အား ပေးသနားတော်မူပါ။ ရှင်ပြထမြောက်ရသော နေ့တော်ကြီး၌ အသျှင်သည် အကျွနု်ပ်တို့ကို အရှက်ခွဲတော်မမူပါနှင့်အသျှင်၊ အသျှင်သည် မိမိ၏ ချိန်းဆိုချက်ထားတော်မူခြင်းကို မုချဖျက်တော်မမူပါ။
3|195|၁၉၅။	ထိုအခါ သူတို့၏အသျှင်သခင်သည် သူတို့ကို နားထောင်တော်မူ၍ မှတ်သားကြလော့။ ငါအသျှင်သည် မည်သည့်ယောကျ်ား၊ မိန်းမ မဟူ မည်သည့်ကျေးကျွန်၏ ပြုကျင့်မှုကိုမျှ ဆုံးရှုံးစေ တော်မူသည်မဟုတ်။ သင်တို့သည် တစ်ယောက်မှတစ်ယောက် ဆင်းသက်လာကြ၏။ အကြင်သူတို့ သည် ထွက်ပြေးကြရ၏။ မိမိတို့အိုးအိမ်စည်းစိမ်မှ မောင်းထုတ်ခြင်းခံကြရ၏။ ငါအသျှင်၏ သာသနာရေး၌ ဆုံးရှုံးနစ်နာခြင်းခံကြရ၏။ စစ်ဆင်ကြရ၏။ အသတ်အဖြတ်ခံကြရ၏။ ငါသည် ထိုသူတို့အား ၎င်းတို့၏အပြစ်များကို အမှန်ပင်လွှတ်တော်မူမည်။ သူတို့အား ငါအသျှင်မြတ်သည် မုချဧကန် သုခဥယျာဉ်တော်များသို့ ဝင်စေတော်မူမည်။ ထိုဥယျာဉ်တော်များအောက်တွင် မြစ်ချောင်း အသွယ်သွယ် စီးဆင်းလျက်ရှိကြ၏။ အလ္လာဟ်အသျှင်မြတ်အထံတော်မှ အမြတ်ဆုံးသောဆုတော် ရှိ၏။
3|196|၁၉၆။	အို-မိုဟမ္မဒ် ကမ္ဘာမြေပေါ်ဝယ် အယူဝါဒမှောက်မှားသူတို့၏ အောင်မြင်မှုသည် သင့်အား မလှည့်စားစေလင့်။
3|197|၁၉၇။	ထိုအောင်မြင်မှုသည် ခေတ္တခဏအတွက်သာဖြစ်၏။ ထို့နောက် သူတို့၏နေထိုင်ရာဌာနသည် ငရဲ ဖြစ်လိမ့်မည်။ အလွန်ဆင်းရဲလှသောဗိမာန်ဖြစ်၏။
3|198|၁၉၈။	သို့သော် အကြင်သူတို့သည် မိမိတို့၏အသျှင်သခင်၏အမှုတော်ကို ကြေကုန်အောင် ထမ်းထောင်၏။ ထို့အဖို့ရာ သုခဥယျာဉ်တော်များရှိကြ၏။ ထိုဥယျာဉ်တော်များအောက်တွင် မြစ်ချောင်းအသွယ်သွယ် စီးဆင်းလျှက်ရှိကြ၏။ သူတို့သည် ထိုဥယျာဉ်တော်ျမားအတွင်း အမြဲထာဝရစံမြန်းကြရ၏။ သူတို့၏ အသျှင်သခင်၏အထံတော်မှ ဝမ်းသာရွှင်လန်းစွာ နှုတ်ဆက်လက်ခံတော်မူခြင်း လက်ဆောင်တော် ဖြစ်၏။ အလ္လာဟ်အသျှင်မြတ်အထံတော်၌ရှိသော အောင်ဆုင်္ဂလာသည် သူတော်ကောင်းတို့ အတွက် သာလွန်မွန်မြတ်၏။
3|199|၁၉၉။	မှတ်သားကြလော့။ ရှေးကျမ်းတော်များကိုရရှိသောသူတို့အနက် အချို့သောသူတို့သည် အလ္လာဟ်အသျှင်မြတ်ကို ယုံကြည်ကြ၏။ သင်တို့ထံချပေးသနားတော်မူသော ကုရ်အာန်ကျမ်းတော် ကို ယုံကြည်ကြ၏။ သူတို့ထံ ချပေးသနားတော်မူသော ကျမ်းတော်များကိုလည်း ယုံကြည်ကြ၏။ အလ္လာဟ်အသျှင်မြတ်၏ရှေ့တော်ဝယ် မိမိကိုယ်ကိုမိမိ နှိမ့်ချကြ၏။ သူတို့သည် အလ္လာဟ်အသျှင်မြတ် ထုတ်ပြန်ချပေးသနားတော်မူသော ကျမ်းတော်များကိုပေး၍ သေးသိမ်းသောအကျိုးစီးပွားကို မဝယ်ကြပေ။ မုချဧကန် သူတို့၏ဆုတော်လာဘ်တော်သည် သူတို့၏အသျှင်သခင်အထံတော်၌ရှိ၏။ မှတ်သားကြလော့။ အလ္လာဟ်အသျှင်မြတ်သည် လျှင်မြန်စွာ စစ်ကြောတော်မူ၏။
3|200|၂ဝဝ။	အို-ယုံကြည်သူတို့ ခန္တီပါရမီဖြည့်ကြလော့။ သည်းခံခြင်း၌ သူများထက်သာကြလော့။ ယုံကြည်ခြင်း၌ ခိုင်မြဲကြလော့။ အလ္လာဟ်အသျှင်မြတ်၏အမှုတော်ကို ကြေကုန်အောင် ထမ်းဆောင်ကြလော့။ သို့မှသာလျှင် သင်တို့သည် အောင်ဆုပန်းကို ဆွတ်ခူးကြရမည်။
4|1|၁။	အို-လူသားတို့၊ သင်တို့သည် မိမိတို့၏အသျှင်သခင်၏အမှုတော်ကို ကြေကုန်အောင် ထမ်းဆောင်ကြ လော့။ အသျှင်မြတ်သည် သင်တို့အား လူတစ်ဦးတစ်ယောက်တည်းမှ ဖန်ဆင်းတော်မူ၏ ထိုလူသားမှ ၎င်း၏မယား မိန်းမကို ဖန်ဆင်းတော်မူ၏။ သူတို့နှစ်ဦးမှ များပြားလှစွာသော ယောကျ်ား၊ မိန်းမတို့ကို အနှံ့အပြား ပေါက်ဖွားစေတော်မူ၏။ သင်တို့သည် အလ္လာဟ်အသျှင်မြတ်၏အမှုတော်ကို ကြေကုန်အောင် ထမ်းဆောင်ကြလော့။ အသျှင်၏တန်ခိုးတော်အားဖြင့် သင်တို့သည် တစ်ဦးအပေါ် တစ်ဦးက အခွင့်အရေးတောင်းကြ၏။ သင်တို့သည် မိမိတို့မွေးသမိခင်၏ ဝတ္တရားကို ကောင်းစွာ စောင့်ထိန်းကြလော့။ မှတ်သားကြလော့။ အလ္လာဟ်အသျှင်မြတ်သည် သင်တို့အား အစဉ်ထာဝရ ထိန်းသိမ်းစောင့်ရှောက်လျက်ရှိတော်မူ၏။
4|2|၂။	သင်တို့သည် မိဘမဲ့တို့အား သူတို့၏ဥစ္စာပစ္စည်းများကို ပေးကြလော့။ ဥစ္စာကောင်းကို မကောင်းသော ဥစ္စာနှင့် လဲလှယ်၍မယူကြလင့်။ သူတို့၏ပစ္စည်းများကို သင်တို့၏ ပစ္စည်းထဲတွင် မြုပ်ဝင်မသွားစေ ကြလင့်။ မှတ်သားကြလော့။ ယင်းသို့ပြုကျင့်မှုသည် ကြီးလေးသောအပြစ်ဖြစ်၏။
4|3|၃။	အကယ်၍ သင်တို့သည် မိဘမဲ့တို့အား တရားမျှတစွာ ဆက်ဆံနိုင်မည်မဟုတ်ဟု စိုးရိမ်လျှင် မိန်းမများအနက် သင်တို့သည် မိမိကြိုက်နှစ်သက်သော နှစ်ယောက်ဖြစ်စေ၊ သုံးယောက်ဖြစ်စေ၊ လေးယောက်ဖြစ်စေ ထိမ်းမြားလက်ထပ်ကြလော့။ အကယ်၍ သင်တို့သည် သူတို့အလယ်တွင် ချိန်ခွင်လျှာကဲ့သို့ တရားမျှတနိုင်မည်မဟုတ်ဟု စိုးရိမ်ကြောင့်ကြလျှင် တစ်ယောက်တည်းကိုသာ သိမ်းပိုက်လော့။ သို့မဟုတ် သင်တို့လက်အောက်ဖြစ်သော ကျွန်မိန်းမများကို သိမ်းပိုက်လော့။ ယင်းသို့ ပြုကျင့်လျှင် သင်တို့မတရားမှုကို ပိုမိုရှောင်ကြဉ်နိုင်စရာအကြောင်းဖြစ်မည်။
4|4|၄။	သင်တို့သည် မိမိတို့၏ လက်ထပ်မိန်းမများအား သူတို့၏ ခန်းဝင်ပစ္စည်းများကို ရွှင်ရွှင်လန်းလန်း ပေးကမ်းကြလော့။ သို့သော် သူတို့သည် ၎င်းတို့အလိုအလျောက် ခန်းဝင်ပစ္စည်းများအနက် အချို့ တစ်ဝက်ကိုလျော့ပေါ့လျှင် ထိုလျော့ပေါ့သည်ပစ္စည်းကို သင်တို့ပစ္စည်းအတွင်းသို့ သွင်းနိုင်၏။
4|5|၅။	အလ္လာဟ်အသျှင်မြတ်က သင်တို့အား အသက်မွေးမြူရန်ပေးသော ဥစ္စာပစ္စည်းများကို သင်တို့သည် စိတ်မနှံ့သူအရူးတို့အား မလွဲအပ်ကြလင့်။ သို့သော် ထိုပစ္စည်းမှ သူတို့ကို ကျွေးမွေး ဝတ်ဆင်ထား ကြလော့။ သူတို့အား သနားကြင်နာယုယသောစကားကို ဆိုကြလော့။
4|6|၆။	သင်တို့သည် မိဘမဲ့တို့အား အချိန်အရွယ်ရောက်သည့်တိုင်အောင် ထိန်းသိမ်းစောင့်ရှောက်ကြလော့။ ထိုအခါ သူတို့သည် ရူးသွပ်သူတို့မဖြစ်လျှင် သူတို့အား ၎င်းတို့၏ဥစ္စာပစ္စည်းမျာကို လွှဲပြောင်းပေး ကြလော့။ သူတို့ကြီးပြင်းလာမည်ကိိုစိုးရိမ်သဖြင့် ထိုပစ္စည်းများကို လျှင်မြန်စွာ မဖြုန်းတီးကြလင့် အကြင်အုပ်ထိန်းသူသည် ဥစ္စာရှိ၏။ ထိုသူသည် မိဘမဲ့တို့၏ပစ္စည်းကို မစားသင့်။ အကြင် အုပ်ထိန်းသူသည် ဆင်းရဲအံ့။ ထိုသူသည် အုပ်ထိန်းရခြင်းကြောင့် ထိုဥစ္စာမှ တရားမျှတစွာ စားထိုက်၏။ သင်တို့သည် မိဘမဲ့တို့အား ၎င်းတို့၏ပစ္စည်းကို လွှဲအပ်သောအခါ သူတို့နှင့်တကွ သက်သေတို့ရှေ့တွင် လွှဲအပ်ကြလော့။ အလ္လာဟ်အသျှင်မြတ်သည် စာရင်းစစ်အဖြစ်ဖြင့် လုံလောက်တော်မူ၏။
4|7|၇။	ဥစ္စာပစ္စည်းနည်းများမဟူ မိဘနှစ်ပါးနှင့် ဆွေမျိုးရင်းချာတို့ ထားရစ်ခဲ့ကြသော ဥစ္စာပစ္စည်းများမှ ယောကျ်ား၊ မိန်းမနှစ်ဦးစလုံးပင် အမွေရထိုက်၏။ တရားအတိုင်း သတ်မှတ်ထားသောဝေစုဖြစ်၏။
4|8|၈။	အမွေခွဲဝေပေးသောအခါတွင် ဆွေမျိုးနည်းစပ်များ၊ မိဘမဲ့များ၊ သူဆင်းရဲများရောက်ရှိကြလျှင် သူတို့အား ပေးကမ်းကြလော့။ သူတို့အား ကြင်နာချိုသာသောစကားကို ဆိုကြလော့။
4|9|၉။	သင်တို့သည် မိမိတို့ကွယ်လွန်သောအခါ သားငယ်၊ သမီးငယ်၊ လူမမယ်တို့ကို ချန်ထားခဲ့ရန် ကြောက်ရွံ့စိုးရိမ်းသကဲ့သို့ မိဘမဲ့တို့နှင့်ဆက်သွယ်သောအခါ စိုးရိမ်ကြလော့။ ထို့ကြောင့် သင်တို့သည် အလ္လာဟ်အသျှင်မြတ်၏အမှုတော်ကို ထမ်းဆောင်ကြလော့။ တရားမျှတသောစကားဆိုကြလော့။
4|10|၁ဝ။	မှတ်သားကြလော့။ အကြင်သူတို့သည် မိဘမဲ့တို့၏ဥစ္စာစီးပွားကို မတရားစားသောက်ကြ၏။ ထိုသူတို့သည် မိမိတို့ဝမ်းတွင်းများသို့ မီးတောက်လျှံကိုသာ မျိုချကြ၏။ သူတို့သည် တောက်လောင် နေသော မီးတောက်မီးလျှံတွင်း အကင်ခံကြရမည်သာတည်း။
4|11|၁၁။	အမွေခွဲရာ၌ အလ္လာဟ်အသျှင်မြတ်သည် သင်တို့အား ဤသို့ ပညတ်တော်မူ၏။ သားသမီးတို့အား သားယောကျ်ားများကို သမီးမိန်းမ၏ နှစ်ဆပေးကြလော့။ သမီးဦးရေမှာ နှစ်ယောက်ထက်များသော် သူတို့အား အမွေပစ္စည်း၏သုံးပုံနှစ်ပုံကို ပေးကြလော့။ မိဘနှစ်ပါးအား သေသူတွင် သားယောကျ်ား ရှိသော ခြောက်ပုံတစ်ပုံစီပေးကြလော့။ သူ့တွင် သားမရှိ၍ မိဘတို့သာ အမွေစားအမွေခံဖြစ်လျှင် သူ၏မိခင်အား သုံးပုံတစ်ပုံပေးကြလော့။ သူ့တွင် ညီအကိုရှိလျှင် မိခင်အား ခြောက်ပုံတစ်ပုံ ပေးကြလော့။ အမွေပစ္စည်းကို သေတမ်းစာနှင့်ပေးသော ပစ္စည်းနှင့် ကြွေးမြီများကိုပေးပြီးမှ ဝေကြလော့။ သင်တို့၏ မိဘနှစ်ပါးနှင့် သားသမီးတို့တွင် အဘယ်သူတို့သည် သင်တို့အတွက် အသုံးကျသည်ကို သင်တို့မသိကြချေ။ ဤပညတ်တော်သည် အလ္လာဟ်အသျှင်မြတ်၏ ပညတ်တော် ဖြစ်၏။ မှတ်သားကြလော့။ အလ္လာဟ်အသျှင်မြတ်သည် သိတော်မူသောအသျှင် အနန္တဉာဏ်တော်ရှင် ဖြစ်တော်မူ၏။
4|12|၁၂။	သင်တို့ဇနီးမိန်းမများတွင် သားသမီးမကျန်ရစ်လျှင် သင်တို့သည် သူတို့၏ပစ္စည်းတစ်ဝက်ကို ပိုင်ဆိုင် ကြ၏။ သို့သော်သူတို့မှာ သားသမီးရှိလျှင် သင်တို့သည် လေးပုံတစ်ပုံသာဆိုင်၏။ ဤခွဲဝေခြင်းကို သေသူသေတမ်းစာနှင့်ပေးထားသောပစ္စည်းများနှင့် သေသူ၏ကြွေးများကိုပေးပြီးမှပြုရမည်။ သင်တို့မှာ သားသမီးမကျန်ရစ်လျှင် သင်တို့၏ဇနီးများသည် သင်တို့ထားခဲ့သောပစ္စည်းများမှ လေးပုံတစ်ပုံဆိုင်သည်။ သင်တို့မှာ သားသမီးကျန်ရစ်လျှင် သင်တို့၏ဇနီးများသည် သင်တို့၏ပစ္စည်း ရှစ်ပုံတစ်ပုံဆိုင်၏။ ထိုဝေမှုကို သင်တို့၏သေတမ်းသာနှင့်ပေးသော ပစ္စည်းနှင့် သင်တို့၏ကြွေးများကို ဆပ်ပြီးမှ ပြုရမည်။ ၎င်းပြင် သေသူယောကျ်ားမှာသော်လည်းကောင်း၊ မိန်းမမှာသော်လည်းကောင်း၊ မိဘလည်းမကျန်ရစ်၊ သားသမီးလည်းမကျရစ်ဘဲ ဆွေမျိုးနီးစပ်သူရှိ၏။ သေသူတွင် အမိဘက်မှ ညီအစ်ကိုနှင့် အမ၊ ညီမရှိသော် သူတို့နှစ်ဦးဖြစ်လျှင် တစ်ဦးခြောက်ပုံတစ်ပုံစီရထိုက်၏။ သူတို့ နှစ်ဦးထက်ပိုလျှင် သူတို့သည် ပစ္စည်းသုံးပုံတစ်ပုံ၌ ဝေစုရှိကြ၏။ ထိုဝေခြင်းကို သေတမ်းစာအားဖြင့် ပေးသောပစ္စည်းများနှင့် ကြွေးမြီများကိုပေးပြီး ကျန်သောပစ္စည်းအပေါ်မှာပြုရမည်။ သေတမ်းစာဖြင့် ပေးသောပစ္စည်းကြောင့် အမွေစားတို့မနစ်နာစေရ။ ထိုပစ္စည်းသည် အမွေပစ္စည်း၏ တန်ဖိုး၏ သုံးပုံတစ်ပုံထက်မပိုရချေ။ ဤပညတ်သည် အလ္လာဟ်အသျှင်မြတ်၏ ပညတ်တော်တစ်ပါးဖြစ်၏။ အလ္လာဟ်အသျှင်မြတ်သည် သိမြင်တော်မူသောအသျှင်၊ အလိုလိုက်တော်မူသောအသျှင် ဖြစ်တော်မူ၏။
4|13|၁၃။	ဤဥပဒေများသည် အလ္လာဟ်အသျှင်မြတ် သတ်မှတ်ပေးတော်မူသော ကျင့်စဉ်တရားတည်း။ အကြင်သူသည် အလ္လာဟ်အသျှင်မြတ်နှင့် အသျှင်မြတ်၏တမန်တော်တို့၏အမိန့်တော်ကို လိုက်နာ ဆောင်ရွက်၏။ ထိုသူအား အသျှင်မြတ်သည် သုခဥယျာဉ်တော်များသို့ ဝင်စေတော်မူမည်။ ထိုဥယျာဉ်တော်များအောက်တွင် မြစ်ချောင်းအသွယ်သွယ်စီးဆင်းလျက်ရှိကြ၏။
4|14|၁၄။	အကြင်သူသည် အလ္လာဟ်အသျှင်မြတ်နှင့် အသျှင်မြတ် တမန်တော်ကို မနာခံ တရားတော်ကို ကျုးလွန်၏။ ထိုသူအား ငရဲမီးထဲတွင် အစဉ်အမြဲနေရန်၊ ငရဲမီးထဲသို့ သွတ်သင်းတော်မူလတ္တံ့။ ထိုသူ၏အပြစ်ဒဏ်မှာ အလွန်ရှက်ဖွယ်ဖြစ်၏။
4|15|၁၅။	သင်တို့၏မိန်းမတို့အနက် ကာမခိုးမှုကျူးလွန်သောမိန်းမများ၏အမှုများတွင် သူတို့နှင့်ဆန့်ကျင်သော သက်သေလေးယောက်ကို ဆင့်ခေါ်ကြလော့။ ထိုသက်သေတို့သည် စွပ်စွဲချက်မှန်ပါသည်ဟု ထွက်ဆိုကြလျှင် ထိုမိန်းမများကို သေသည်တိုင်အောင် သို့မဟုတ် အလ္လာဟ်အသျှင်မြတ် ဗျာဒိတ် ပေးတော်မူသည့်တိုင်အောင် သူတို့၏အိမ်တွင်း၌ ချုပ်နှောင်ထားကြလော့။
4|16|၁၆။	သင်တို့အနက် မတရားသော ကာမကျူးလွန်သော ယောကျ်ား၊ မိန်းမနှစ်ဦးလုံးကိုပင် အပြစ်ဒဏ် ပေးကြလော့။ အကယ်၍ ထိုသူတို့သည် သတိနောင်တရ၍ မိမိကိုယ်ကို ပြုပြင်ကြလျှင် သူတို့အား ဆက်လက်၍ အပြစ်မပေးကြလင့်။ အလ္လာဟ်အသျှင်မြတ်သည် မုချဧကန် အပြစ်လွှတ်တော်မူသော အသျှင်၊ ကောင်းချီးမင်္ဂလာပေးသနားတော်မူသောအသျှင်တည်း။
4|17|၁၇။	အကြင်သူတို့သည် တရားတော်ကိုမသိသဖြင့် ဒုစရိုက်မှုကို ပြုကျင့်မိကြ၏။ နောက် အလျှင်အမြန် သတိသံဝေဂရ၍ အလ္လာဟ်အသျှင်မြတ်ထံ ဝန်ချတောင်းပန်၏။ ဤလူများကို အလ္လာဟ်အသျှင်မြတ် အပြစ်လွှတ်တော်မူ၏။ အလ္လာဟ်အသျှင်မြတ်သည် အမြဲသိမြင်တော်မူသောအသျှင်၊ အနန္တ ဉာဏ်တော်ရှင် ဖြစ်တော်မူ၏။
4|18|၁၈။	အကြင်သူတို့သည် အသက်ထွက်ခွာနီးတိုင်အောင် မကောင်းမှုများကို ကျူးလွန်၍ သေခါနီးတွင် အကျွနု်ပ် သတိသံဝေဂအမှန်ရပြီဟုဆို၏။ ထိုသူတို့၏အပြစ်များကို ခွင့်လွှတ်တော်မူမည်မဟုတ်ပေ။ အကြင်သူတို့သည် မိစ္ဆာဒိဌိဘဝတွင် အသက်ကုန်၏။ ထိုသူတို့သည် အပြစ်လွှတ်ခြင်းခံရမည် မဟုတ်ပေ။ ဤလူ ဤလူများအတွက် ငါသည် အလွန်နာကျင်ဘွယ်သောအပြစ်ဒဏ်ကို စီရင်ထား တော်မူ၏။
4|19|၁၉။	အို-ယုံကြည်သူတို့ သင်တို့သည် မိန်းမတို့ကို အတင်းအဓမ္မ အမွေအဖြစ်ဖြင့် သိမ်းပိုက်ခြင်းသည် တရားမဝင်ပေ။ သူတို့သည် ကာမခိုးမှု မကျူးလွန်ဘဲလျက် သူတို့၏ခန်းဝင်ပစ္စည်းများမှ အချို့ တစ်ဝက်ကိုရစိမ့်သောငှာ သူတို့ကို နှိပ်စက်ခြင်းသည်လည်း တရားမဝင်ပေ။ သူတို့ကို သနား ကြင်နာစွာ ဆက်ဆံပေါင်းသင်းကြလော့။ အကြောင်းမူကား သင်တို့သည် သူတို့အား မုန်းတီးလျှင် အလ္လယဟ်အသျှင်မြတ် ကောင်းစွာမင်္ဂလာပြုသောအရာကို သင်တို့ မုန်းမိကောင်းမုန်းမိကြလိမ့်မည်။
4|20|၂ဝ။	အကယ်၍ သင်တို့သည် ဇနီးမိန်းမတစ်ယောက်ကိုပစ်၍ အခြားတစ်ယောက်ကိုယူရန် အကြံပေါက် လာလျှင် သူမအားပေးပြီးသော ခန်းဝင်ပစ္စည်းမှ တစ်စုံတစ်ရာမျှ ပြန်မယူကြလင့်။ သင်တို့သည် ထိုပစ္စည်းကို သူမအား မတရားစွပ်စွဲခြင်း၊ ပြောင်တိုက် မတရားပြုကျင့်ခြင်းတို့ဖြင့် ပြန်ယူကြမည်လော။
4|21|၂၁။	သင်တို့သည် ထိုဇနီးမိန်းမထံဝင်ပြီးနောက် သူ၏ခန်းဝင်ပစ္စည်းကို အဘယ်နည်းနှင့် ပြန်ယူနိုင်အံ့ နည်း။ သူတို့သည် သင်တို့ထံမှ ခိုင်မာသောဂတိသစ္စာကို ယူထားပြီးပြီ။
4|22|၂၂။	အတိတ်တွင်ဖြစ်ပြီးသည်မှတစ်ပါး သင်တို့သည် မိမိတို့အဘများ၏ မယားများကို မယူကြလင့်။ မှတ်သားကြလော့။ ဤအပြုအမူသည် ကာမခိုးမှုဖြစ်၏။ စက်ဆုပ်ရွံ့ရှာဖွယ်ဖြစ်၏။ ဒုစရိုက် မကောင်းမှုလည်းဖြစ်၏။
4|23|၂၃။	သင်တို့မသိမ်းပိုက်ရဟု တားမြစ်ပိတ်ပင်ထားတော်မူသော မိန်းမများမှာ သင်တို့အမိများ၊ သမီးများ၊ အမ၊ နှမများ၊ သင်တို့အဘ၏ အမ၊ နှမများ၊ သင်တို့အမိ၏ ညီအစ်မများ၊ ညီအစ်ကိုတို့၏ သမီးများ၊ သင်တို့အစ်မ၊ နှမတို့၏သမီးများ သင်တို့အား နို့တိုက်မွေးစားသောအမိများ၊ သင်တို့အား နို့တိုက်သော အစ်မ၊ နှမများ၊ သင်တို့ယောက္ခများ၊ သင်တို့ပေါင်းသင်းပြီးသော မယားများ၏သမီးများဖြစ်၍ သင်တို့ထံခိုလှုံနေရသော မယားပါသမီးများ သို့သော် သင်တို့သည် ထိုမယားများထံ မဝင်သေးသော် သူတို့၏သမီးများကို လက်ထပ်ရာ၌ အပြစ်မထိုက်ချေ။ သင်တို့ကျောများမှဖြစ်ကြသော သားအရင်း တို့၏မယားများဖြစ်ကြ၏။ အတိတ်တွင်ဖြစ်ပြီးသည်မှတစ်ပါး သင်တို့ ညီအစ်မနှစ်ယောက်ကို တစ်ချိန်တစ်ခါတည်းမယူရန် တားမြစ်တော်မူ၏။ မှတ်သားကြလော့။ အလ္လာဟ်အသျှင်မြတ်သည် အခါမလပ် အပြစ်လွှတ်တော်မူ၏။ ကောင်းကြီးမင်္ဂလာ ပေးသနားတော်မူ၏။
4|24|၂၄။	သင်တို့လက်အောက်ကျလာသော သုံ့ပန်းလက်ရမိန်းမများမှတစ်ပါး အခြား လင်ရှိမိန်းမများကို မသိမ်းပိုက်ရန် တားမြစ်တော်မူ၏။ သင်တို့အဖို့ရာ ပြဌာန်းသော အလ္လာဟ်အသျှင်မြတ်၏ ပညတ်တော်ဖြစ်၏။ ဖော်ပြခဲ့ပြီးသောမိန်းမများမှတစ်ပါး အခြားမိန်းမများကို တရားသဖြင့် သင်တို့ လက်ထပ်နိုင်ကြ၏။ ထို့ကြောင့် သင်တို့သည် သူတို့ကို ပစ္စည်းဥစ္စာပေး၍ ရိုးသားဖြောင့်မတ်စွာ လက်ထပ်ကြလော့။ သို့သော် ကာမဂုဏ်ကျူးဘို့ရာ ခေတ္တမယားမဖြစ်စေလင့်။ သင်တို့သွားလာ ပြီးသော မိန်းမတို့အား ခန်းဝင်ပစ္စည်းပေးကြလော့။ ထို့နောက် သင်တို့နှစ်ဦးနှစ်ဖက်သဘောတူ၍ ခန်းဝင်ပစ္စည်းကိုလျှော့ခြင်း၊ လွှတ်ခြင်းတို့ကို အပြစ်မဲ့ပြုလုပ်နိုင်ကြ၏။ မှတ်သားကြလော့။ အသျှင်မြတ်သည် အခါမလပ် သိမြင်တော်မူသော ဉာဏ်ပညာရှိတော်မူသောအသျှင် ဖြစ်တော်မူ၏။
4|25|၂၅။	အကြင်သူသည် ဥစ္စာအင်အားနည်းပါးသောကြာင့် ယုံကြည်သူ၊ သူကောင်းမိန်းမများကို လက်မထပ်နိုင်သော် ထိုသူသည် မိမိလက်အောက်ရှိ ယုံကြည်သူ ကျွန်မိန်းမများကို လက်ထပ်ယူခွင့် ရှိ၏။ အလ္လာဟ်အသျှင်မြတ်သည် သင်တို့၏ဘာသာအယူဝါဒကို ကောင်းစွာသိတော်မူ၏။ သင်တို့သည် တစ်ဦးမှတစ်ဦး ဆင်းသက်လာကြ၏။ ထို့ကြောင့် ကျွန်မိန်းမများကို သူတို့၏ ဆွေမျိုးထံမှ ခွင့်ပန်ပြီးလျှင် ထိမ်းမြားကြလော့။ သူတို့အား သနားကြင်နာ တရားမျှတစွာ ခန်းဝင်ပစ္စည်း ပေးကြလော့။ သူတို့သည် ရိုးသားဖြောင့်မတ်ရမည်။ ကာမကျူးလွန်ခြင်း၊ လျှပ်ပေါ်လော်မာခြင်းတို့ ကင်းရမည်။ တရားသဖြင့် လက်ထပ်ပြီးသည့်နောက် သူတို့သည် ကာမခိုးမှုကျူးလွန်လျှင် ကျွန်မဟုတ်သော လွတ်လပ်သည့် သူကောင်းမတို့အား ပေးသောအပြစ်ဒဏ်တစ်ဝက်ကို သူတို့အား ပေးရမည်။ ဤကျင့်စဉ်တရားကား သင်တို့အနက် အပြစ်ကျူးလွန်ရန် ထိတ်လန့်သောသူတို့အဖို့ ဖြစ်၏။ သို့သော် သည်းခံခြင်းပါရမီကိုဖြည့်ခြင်းသည် သင်တို့အတွက် သာလွန်မွန်မြတ်၏။ အလ္လာဟ်အသျှင်မြတ်သည် အပြစ်လွှတ်တော်မူ၏။ ကောင်းကြီးမင်္ဂလာပေးသနားတော်မူ၏။
4|26|၂၆။	အလ္လာဟ်အသျှင်မြတ်သည် သင်တို့အား သင်တို့မဖြစ်ထွန်းမီ ဖြစ်ပေါ်လာသော ရှေးလူဟောင်းတို့၏ ဥပမာများကိုဆောင်၍ သွန်သင်တော်မူ၏။ နည်းပြလမ်းညွှန် အလင်းပြန်တော်မူ၏။ သင်တို့ဘက်သို့ သနားကြင်နာခြင်းဖြင့် ရှုစားတော်မူ၏။ အလ္လာဟ်အသျှင်မြတ်သည် သိမြင်တော်မူသော၊ ဉာဏ်ပညာ ရှိတော်မူသောအသျှင် ဖြစ်တော်မူ၏။
4|27|၂၇။	အလ္လာဟ်အသျှင်မြတ်သည် သင်တို့အား ကောင်းကြီးမင်္ဂလာပေးသနားတော်မူမည်။ သို့သော် မိမိတို့၏ ဝါကြွားလိုသောဆန္ဒနောက်သို့ တကောက်ကောက်လိုက်သောသူတို့ကား လမ်းအမှားကြီး မှားပြီ။
4|28|၂၈။	အလ္လာဟ်အသျှင်မြတ်သည် သင်တို့၏ ဝန်ထုပ်ဝန်ပိုးကို ပေါ့လျော့စေတော်မူမည်။ အကြောင်းမူကား လူသားသည် အားနည်းသူအဖြစ်ဖြင့် ဖန်ဆင်းခြင်းခံရ၏။
4|29|၂၉။	အို-ယုံကြည်သူတို့ သင်တို့သည် အချင်းချင်း သဘောတူ ဖောက်ကားရောင်းဝယ်မှုပြုခြင်းမှတပါး သင်တို့၏ဥစ္စာစီးပွားကို အလဟဿ မဖြုန်းတီးကြလင့်။ အချင်းချင်း မသတ်ဖြတ်ကြလင့်။ မှတ်သား ကြလော့။ အလ္လာဟ်အသျှင်မြတ်သည် သင်တို့အား အမြဲစေတနာထား ကြင်နာတော်မူ၏။
4|30|၃ဝ။	အကြင်သူသည် ထိုအမှုကို မတရားကျူးလွန်စော်ကား၏။ ထိုသူအား ငါသည် ငရဲမီးထဲသို့ ပစ်သွင်း တော်မူလတ္တံ့။ ယင်းကိစ္စသည် အလ္လာဟ်အသျှင်မြတ်အတွက် အလွန်လွယ်ကူလှ၏။
4|31|၃၁။	အကယ်၍ သင်တို့သည် တားမြစ်ထားတော်မူသော အပြစ်ကြီးများကို ရှောင်ရှားကြလျှင် ငါသည် သင်တို့မကောင်းမှုများကို ဖယ်ရှား၍ သင်တို့ကို ဂုဏ်ကျက်သရေရှိသော တံခါးကြီးမှ ဝင်စေတော် မူမည်။
4|32|၃၂။	အလ္လာဟ်အသျှင်မြတ်သည် သင်တို့အနက် အချို့သူတို့ကို အချို့သူတို့ထက် သာလွန်ပေးသနားတော် မူသော ကျေးဇူးတော်ကို မနာလိုဝန်တိုမက်မောခြင်းမရှိကြလင့်။ ယောကျ်ားများကို မိမိတို့ ကြိုးစားမှု၏ အကျိုးဆက်ကို ခံစားစေတော်မူမည်။ မိန်းမတို့ကို မိမိတို့ကြိုးစားမှု၏အကျိုးဆက်ကို ခံစားစေတော် မူမည်။ သို့သော် အသျှင်မြတ်ထံတော်၌ အသျှင်မြတ်၏ ကောင်းကြီးမင်္ဂလာတော်ကို တောင်းကြလော့။ မှတ်သားကြလော့။ အလ္လာဟ်အသျှင်မြတ်သည် အရာခပ်သိမ်းကုန်တို့ကို အမြဲသိတော်မူသောအသျှင် ဖြစ်တော်မူ၏။၏
4|33|၃၃။	ငါသည် သင်တို့အား မိမိတို့၏မိဘ၊ ဆွေမျိုးရင်းချာတို့၏ အမွေစားအမွေခံဖြစ်စေတော်မူ၏။ သင်တို့ လက်အောက်ရှိ ကျွန်များအား သူတို့ရထိုက်သော ဝေစုကို ပေးကြလော့။ အလ္လာဟ်အသျှင်မြတ်သည် အရာခပ်သိမ်းကုန်တို့ကို အမြဲသိမြင်တော်မူသောအသျှင်ဖြစ်တော်မူ၏။
4|34|၃၄။	အလ္လာဟ်အသျှင်မြတ်သည် ယောကျ်ားတို့အား မိန်းမတို့ထက် သာလွန်မြင့်မြတ်စေတော်မူ၏။ ယောကျ်ားတို့သည် မိန်းမတို့အား ကျွေးမွေးကြ၏။ ထို့ကြောင့် ယောကျ်ားတို့သည် မိန်းမတို့အား စောင့်ရှောက်ကြရ၏။ ထို့ကြောင့် မိန်းမမြတ်တို့သည် မိမိတို့၏လင်ယောကျ်ားစကားကို နားထောင်ကြ ၏။ အသျှင်မြတ်စောင့်ရှောက်တော်မူသော မိမိတို့ဂုဏ်သိက္ခာကို တိတ်တဆိတ်စောင့်ထိန်းကြ၏။ အကြင်မိန်းမတို့သည် သင်တို့၏စကားကိုနားမထောင်ဘဲ ဆန့်ကျင်ဘက်ပြုကျင့်မည်ဟု သင်တို့ စိုးရိမ်ကြ၏။ ထိုမိန်းမတို့အား သွန်သင်ဆုံးမကြလော့။ သီးခြားအိပ်စေကြလော့။ ကြိမ်နှင့်ရိုက်၍ ဆုံးမကြလော့။ ထို့နောက် သူတို့သည် သင်တို့၏ အမိန့်သြဇာကိုနာခံကြလျှင် သူတို့ကို ညှင်းပန်း နှိပ်စက်ခြင်းမပြုကြလင့်။ မှတ်သားကြလော့။ အလ္လာဟ်အသျှင်မြတ်သည် အတိုင်းထက်အလွန် ကြီးကျယ်မြင့်မြတ်တော်မူ၏။
4|35|၃၅။	အကယ်၍ သင်တို့သည် လင်မယာဇနီးမောင်နှံကို ကွဲကွာမည်စိုးရိမ်လျှင် ဖြန်ဖြေသူ ခုံသမာဓိ၊ ယောကျ်ားဘက်ကတစ်ယောက်၊ မိန်းမဘက်မှတစ်ယောက် ခန့်ကြလော့။ ဇနီးခင်ပွန်းတို့သည် မိမိတို့ကိုယ်ကိုမိမိတို့ ပြုပြင်လိုသော် အလ္လာဟ်အသျှင်မြတ်သည် သူတို့နှစ်ဦးကို တစ်စိတ်တည်း၊ တသဘောတည်း ဖြစ်စေတော်မူမည်။ မှတ်သားကြလော့။ အလ္လာဟ်အသျှင်မြတ်သည် သိတော်မူ သော၊ သတင်းရတော်မူသောအသျှင်ဖြစ်တော်မူ၏။
4|36|၃၆။	သင်တို့သည် အလ္လာဟ်အသျှင်မြတ်၏အမှုတော်ကို ထမ်းဆောင်ကြလော့။ တစ်စုံတစ်ခုသော အရာကိုမျှ အသျှင်မြတ်နှင့်တန်းတူမထားကြလင့်။ မိဘနှစ်ပါး၊ ဆွေမျိုးနီးစပ်သူများ၊ မိဘမဲ့များ၊ သူဆင်းရဲများ၊ ဆွေမျိုးဖြစ်မည့်အိမ်နီးချင်းများ၊ ဆွေမျိုးမဟုတ်သည့် အိမ်နီးချင်းများ၊ မိတ်ဆွေ ခရီးသည်များ၊ အာဂန္တုခရီးသည်များ၊ မိမိလက်အောက်ရှိကျွန်များ၊ ဤသူအပေါင်းတို့အား သင်တို့သည် သနားကြင်နာခြင်းပြကြလော့။ မှတ်သားကြလော့။ အလ္လာဟ်အသျှင်မြတ်သည် မာန်မာန ထောင်လွှားသူသူများ၊ ဝါကြွားသူများကို နှစ်သက်တော်မမူပေ။
4|37|၃၇။	ထိုသူမိုက်တို့သည် ဥစ္စာပစ္စည်းကို မသုံးရက်မစွဲရက် စုဆောင်းသိုလှောင်ထားကြ၏။ သူများကို လောဘကြီးရန် တိုက်တွန်းနှိုးဆော်ကြ၏။ အလ္လာဟ်အသျှင်မြတ် ချပေးသနားတော်မူသော ကျေးဇူးတော်ကို ဖုံးကွယ်ထားကြ၏။ မိစ္ဆာဒိဌိများအတွက် အလွန်ရှက်ဖွယ်သောအပြစ်ဒဏ်ကို ငါ စီရင်ထားတော်မူ၏။
4|38|၃၈။	မိမိ၏ဥစ္စာစီးပွားကို လူမြင်ဖို့ရာ သုံးစွဲလှူဒါန်းသော အလ္လာဟ်အသျှင်မြတ်နှင့် တရားစီရင်တော်မူမည့် နေ့တော်ကြီးကို မယုံကြည်သောသူတို့လည်း ယင်းအပြစ်ဒဏ်ကို ခံစားကြရမည်။ အကြင်သူသည် ရှိုင်တန်မာရ်နတ်နှင့် အဆွေခင်ပွန်းဖွဲ့၏။ ထိုသူမှာ မိတ်ဆွေဆိုးရှိ၏။
4|39|၃၉။	အလ္လာဟ်အသျှင်မြတ်သည် သူတို့နှင့် သူတို့ပြုလုပ်မှုတို့ကို အကြွင်းမရှိ သိမြင်တော်မူ၏။ သူတို့သည် အလ္လာဟ်အသျှင်မြတ်နှင့် နောက်ဆုံးနေ့တော်ကြီးကို ယုံကြည်ကြ၍ မိမိတို့အား အသျှင်မြတ် ပေးသနားတော်မူသော ဥစ္စာပစ္စည်းမှ အလှူဒါနပေးကြလျှင် သူတို့၌ မည်သည့်ကြောက်ရွံ့စိုးရိမ်စရာ ရှိသနည်း။
4|40|၄ဝ။	မှတ်သားကြလော့။ အလ္လာဟ်အသျှင်မြတ်သည် မြှူမှုန်တစ်မှုန်ခန့်မျှ မတရားပြုတော်မမူပေ။ ကောင်းမှုတစ်ခုရှိလျှင် ထိုကောင်းမှုကို အသျှင်မြတ်သည် နှစ်ဆဖြစ်စေတော်မူမည်။ ထိုကောင်းမှု ပြုသူအား အထံတော်မှ ကြီးမားသော ဆုလာဘ်ပေးသနားတော်မူလတ္တံ့။
4|41|၄၁။	သို့သော် ငါအသျှင်မြတ်သည် လူမျိုးတိုင်းမှ သက်သေတော်တစ်ယောက်စီခေါ်ယူသောနေ့တော်ကြီး၌ သူတို့သည် အဘယ်သို့ရှိကြမည်နည်း။ အို-မိုဟမ္မဒ် ငါသည် သင့်အား ဤသူများ၏ဆန့်ကျင်ဘက် သက်သေအဖြစ်ဖြင့် ခေါ်ယူတော်မူမည်။
4|42|၄၂။	ထိုနေ့တော်ကြီး၌ အယူဝါဒမှောက်မှား၍အလ္လာဟ်အသျှင်မြတ်၏ တမန်တော်၏ သြဝါဒတော်ကို မလိုက်နာခဲ့ကြသောသူတို့သည် မိမိတို့ကို မြေနှင့်အညီ မြှုပ်နှံထားလိုကြလိမ့်မည်။ သူတို့သည် တစ်စုံတစ်ခုသောအရာကိုမှ အလ္လာဟ်အသျှင်မြတ်အထံတော်မှ လျှို့ဝှက်၍ မထားနိုင်ကြပေ။
4|43|၄၃။	အို-ယုံကြည်သူတို့ သင်တို့သည် မူးယစ်နေသောအခါ မိမိတို့မြွက်ဆိုသောအရာကို သိနားလည်းသည့် တိုင်အောင်၎င်း၊ သင်တို့သည် ခရီးသွားလာနေစဉ်မဟုတ်ဘဲ ကိုယ်မသန့်စင်သောအခါ သင်တို့ ရေချိုးပြီးသည့်တိုင်အောင်၎င်း၊ ဆွလာသ်ဝတ်ပြုမှုကို မချဉ်းကပ်ကြလင့်။ သင်တို့သည် နာမကျန်း ဖြစ်လျှင်သော်လည်းကောင်း၊ ခရီးဝေးသွားလာနေလျှင်သော်လည်းကောင်း၊ ကျင်ကြီးကျင်ငယ်စွန့်ပြီး လျှင်သော်လည်းကောင်း၊ မိန်းမများနှင့် ထိကိုင်စပ်ရှက်ပြီးလျှင်သော်လည်းကောင်း၊ ရေချိုးရန် ရေမရကြလျှင် သန့်ရှင်းသောမြေပြင်သို့သွား၍ သင်တို့၏မျက်နှာများ၊ လက်များကို မြေမှုန်နှင့် ပွတ်တိုက်ကြလော့။ မှတ်သားကြလော့။ အလ္လာဟ်အသျှင်မြတ်သည် ကျေးဇူးပြုတော်မူသော၊ အပြစ်လွှတ်တော်မူသောအသျှင် ဖြစ်တော်မူ၏။
4|44|၄၄။	အို-တမန်တော် ရှေးကျမ်းတော် တစ်စိတ်တစ်ပိုင်းကိုရရှိသောသူတို့သည် အမှားကိုပယ်ကြ၍ သင်တို့အား လမ်းမှန်မှ တိမ်းစောင်းစေရန် ကြိုးစားအားထုတ်နေကြသည်ကို သင်သည် မမြင်သလော။
4|45|၄၅။	အဘယ်သူတို့သည် သင်တို့၏ရန်သူများဖြစ်သည်ကို အလ္လာဟ်အသျှင်မြတ်သည် ကောင်းစွာ သိမြင်တော်မူ၏။ အလ္လာဟ်အသျှင်မြတ်သည် အဆွေခင်ပွန်းအဖြစ်ဖြင့် လုံလောက်တော်မူ၏။ အလ္လာဟ်သည် ကူညီစောင်မသူအဖြစ်ဖြင့်လည်း လုံလောက်တော်မူ၏။
4|46|၄၆။	ရဟူဒီလူမျိုးတို့အနက် လူတစ်ချို့တို့သည် ကျမ်းစာတော်ပါစကားများကို မူလအစီအစဉ်မှ ရွှေ့ပြောင်းကြ၍ ဤသို့ပြောဆိုကြ၏။ အကျွနု်ပ်တို့သည် ကြားရ၏။ သို့သော်မနာခံပါ။ မကြားနိုင်သောသူကဲ့သို့ သင်နားထောင်လော့။ ၎င်းပြင် အကျွနု်ပ်တို့ ကြားနာပါ။ သူတို့သည် မိမိတို့လျှာဖြင့် အဓိပ္ပာယ်ကို မှောက်လှန်ပစ်ပြီးလျှင် တရားတော်ကို ရှုံ့ချစော်ကားကြ၏။ အကယ်၍ သူတို့သည် အကျွနု်ပ်တို့သည် ကြားရပါ၏။ နာယူလိုက်နာပါ၏။ သင်နားစွင့်လော့။ အကျွနု်ပ်တို့ကို ရှုပါဟုဆိုလေလျှင် ထိုသူတို့အတွက် သာလွန်ကောင်းမြတ်၍ ဖြောင့်မတ်မှန်ကန်ပေမည်။ သို့သော် အလ္လာဟ်အသျှင်မြတ်သည် သူတို့အား ၎င်းတို့၏ မိစ္ဆာအယူဝါဒကြောင့် ကျိန်ဆဲတော်ပြီ။ အနည်းငယ်သောသူတို့မှတစ်ပါး သူတို့သည် မယုံကြည်ကြပေ။
4|47|၄၇။	အို-ရှေးကျမ်းတော်ရရှိသူတို့ ငါအသျှင်မြတ်သည် မျက်နှာများကို မမှတ်မိအောင် ဖျက်ဆီးတော်မမူမီ သော်လည်းကောင်း၊ ဥပုသ်ချိုးသူ ရှောင်းလူဟောင်းတို့ ကျိန်ဆဲတော်မူသကဲ့သို့ သူတို့ကို ကျိန်ဆဲတော် မမူမီသော်လည်းကောင်း၊ သင်တို့သည် မိမိတို့လက်ရှိကျမ်းတော်ကို ထောက်ခံအတည်ပြုသော ငါအသျှင်မြတ် ချပေးသနားတော်မူသည့် ကျမ်းတော်ကို ယုံကြည်ကြလော့။ အလ္လာဟ်အသျှင်မြတ်၏ အမိန့်တော်သည် အတည်ဖြစ်ရမည်သာတည်း။
4|48|၄၈။	မှတ်သားကြလော့။ အလ္လာဟ်အသျှင်မြတ်သည် မိမိ၌ ဘက်စပ်သူရှိသည်ဟုပြောဆိုခြင်းကို ခွင့်လွှတ်တော်မမူပေ။ ထိုပြစ်မှုမှတစ်ပါး ကျန်အပြစ်များကို အလိုတော်ရှိသူအား အပြစ်လွှတ်တော် မူ၏။ အကြင်သူသည် အလ္လာဟ်အသျှင်မြတ်၌ ဘက်စပ်သူရှိသည်ဟုဆို၏။ ထိုသူသည် အလွန် ကြီးမာသောအပြစ်ကို အမှန်ပင် လုပ်ကြံဖန်တီးပေပြီ။
4|49|၄၉။	အို-တမန်တော် မိမိကိုယ်ကိုမိမိ သန့်ရှင်းဖြူစင်သူဟု ချီးကျူးသူတို့ကို သင်သည် မမြင်သလော။ အမှန်မှာ အလ္လာဟ်အသျှင်မြတ်သည် အလိုတော်ရှိသူတို့အား သန့်ရှင်းစင်ကြယ်စေတော်မူ၏။ သူတို့သည် စွန်ပလွံစေ့ပေါ်ရှိ အမြှေးတစ်ပင်လောက်မျှပင် မတရားပြုတော်မူခြင်းကို ခံရမည် မဟုတ်ပေ။
4|50|၅ဝ။	ကြည့်ရှုလော့။ သူတို့သည် အလ္လာဟ်အသျှင်မြတ်နှင့်စပ်လျဉ်း၍ အဘယ်ကဲ့သို့ မဟုတ်မလျား မုသားလုပ်ကြံပြောဆိုကြသနည်း။ ဤလုပ်ကြံမှုပင်လျှင် အလွန်ကြီးမားထင်ရှားသော အပြစ်ဖြစ်ပေ၏။
4|51|၅၁။	အို-တမန်တော် ကျမ်းတော်ကို (တစ်စိတ်တစ်ဒေသ)ရရှိသူတို့သည် ဆင်းတုများ၊ ဘုရားတုများကို ခဝပ်ကိုးကွယ်သည်ကိုသော်လည်းကောင်း၊ သူတို့က အယူဝါဒမှောက်မှားသူတို့သည် ယုံကြည်သူများ ထက် သလွန်မှန်ကန်သောနည်းလမ်း ညွှန်ပြချက်ကို ရရှိကြ၏ဟု ပြောဆိုသည်ကိုသော်လည်းကောင်း၊ သင်သိမြင်ပြီးပြီမဟုတ်လော။
4|52|၅၂။	ထိုသူများသည် အလ္လာဟ်အသျှင်မြတ် ကျိန်ဆဲတော်မူပြီးသောသူများ ဖြစ်ကြ၏။ အကြင်သူအား အလ္လာဟ်အသျှင်မြတ် ကျိန်ဆဲတော်မူ၏။ ထိုသူအတွက် သင် မိုဟမ္မဒ်သည် ကူညီသူရှာတွေ့နိုင်မည် မဟုတ်ပေ။
4|53|၅၃။	သို့မဟုတ် ထိုသူများသည် အလ္လာဟ်အသျှင်မြတ်၏ အချုပ်အခြာအာဏာပိုင်သတော်မူခြင်း၌ ဝေစုရှိကြသလော။ ယင်းသို့ရှိခဲ့လျှင် သူတို့သည့် လူသားတို့အား စွန်ပလွံ့စေ့အပေါ်တွင်ရှိသော အစွန်းကွက်ကလေးမျှလောက်ပင် ပေးကမ်းကြမည်မဟုတ်ပေ။
4|54|၅၄။	သို့မဟုတ် ထိုသူများသည် လူသားတို့ကို ၎င်းတို့အား အလ္လာဟ်အသျှင်မြတ်က မိမိအနန္တ ကောင်းကြီးမင်္ဂလာတော်မှ ချပေးသနားတော်မူသော ကျေးဇူးတော်ကြောင့် မနာလို ဝန်တိုကြသလော။ အကြောင်းမူကား ငါအသျှင်မြတ်သည် တမန်တော် အီဗရဟီမ်၏သားမြေးတို့အား ကျမ်းတော်နှင့် ပညာအလင်းရောင်ကို ပေးသနားတော်မူ၏။ ထို့ပြင် ငါသည် သူတို့အား အလွန်ကြီးမားသော နိုင်ငံတော်ကို ပေးသနားတော်မူ၏။
4|55|၅၅။	ထို့ပြင် သူတို့အနက် အချို့သောသူတို့သည် ထိုကျမ်းတော်ကို ယုံကြည်ကြ၏။ အချို့မူကား မယုံကြည် ကြပေ။ သူတို့လောင်ကျွမ်းဖို့ရာ ငရဲမီးနှင့် လုံလောက်၏။
4|56|၅၆။	မှတ်သားကြလော့။ အကြင်သူသည် ငါအရှင်မြတ်၏ဗျာဒိတ်တော်များကို မယုံကြည်ကြအံ့။ ထိုသူတို့အား ငါသည် ငရဲီးထဲသို့ သွတ်သွင်းတော်မူမည်။ ထိုသူတို့သည် အလွန်နာကျင်ခြင်းဒဏ်ကို ခံစားစေခြင်းငှာ သူတို့၏အရေများသည် လောင်ကျွမ်းသွားတိုင်း အရေသစ်များကို ငါလဲပေးတော် မူမည်။ မှတ်သားကြလော့။ အလ္လာဟ်အသျှင်မြတ်သည် အနန္တတန်ခိုးတော်သခင်၊ အနန္တဉာဏ်တော်ရှင် ဖြစ်တော်မူ၏။
4|57|၅၇။	အကြင်သူတို့သည် ယုံကြည်လျက် ကောင်းမှုပွားများအံ့။ ထိုသူတို့အား ဂျန္နတ်ဥယျာဉ်တော်ကြီးများ သို့ ဝင်စေတော်မူမည်။ ထိုဥယျာဉ်တော်များအောက်တွင် မြစ်ချောင်းအသွယ်သွယ် စီးဆင်းလျက် ရှိကြ၏။ ထိုသူတို့သည် ဥယျာဉ်များတွင် အစဉ်ထာဝရစံမြန်းနေထိုင်ကြရမည့် ဥယျာဉ်တော်များ၌ သူတို့အတွက် သန့်ရှင်းမွန်မြတ်သောအပေါင်းအဖော်များလည်း ရှိကြမည်။ ငါအသျှင်မြတ်သည် သူတို့အား များပြားသောအရိပ်အာဝါသအောက်သို့ ဝင်စေတော်မူမည်။
4|58|၅၈။	မှတ်သားကြလော့။ အလ္လာဟ်အသျှင်မြတ်သည် သင်တို့အား သူတစ်ပါးအပ်နှံထားသောပစ္စည်းများ ကို ပိုင်ရှင်များသို့ပြန်ပေးရန် ပညတ်တော်မူ၏။ သင်တို့သည် လူသားတို့အလယ်တွင် တရားစီရင်လျှင် ဖြောင့်မတ်မှန်ကန်စွာစီရင်ရန်လည်း ပညတ်တော်မူ၏။ မှတ်သားကြလော့။ အလ္လာဟ်အသျှင်မြတ်သည် သင်တို့အား ပေးသနားတော်မူသော ဤသြဝါဒတော်သည် သင့်တင့်လျှောက်ပတ်၏။ မှတ်သားကြ လော့။ အလ္လာဟ်အသျှင်မြတ်သည် အမြဲကြားတော်မူသောအသျှင်၊ မြင်တော်မူသောအသျှင်တည်း။
4|59|၅၉။	အို-ယုံကြည်သူတို့ အလ္လာဟ်အသျှင်မြတ်၊ အသျှင်မြတ်၏ တမန်တော်၊ သင်တို့အနက် စိုးမိုးအုပ်ချုပ် သူတို့ကို နာခံကြလော့။ သင်တို့သည် အလ္လာဟ်အသျှင်မြတ်နှင့် နောက်ဆုံးနေ့တော်ကြီးကို အမှန် ယုံကြည်ကြလျှင် သင်တို့သည် မည်သည့်ကိစ္စတွင်မဆို အငြင်းအခုံရှိသော် ၎င်းကိစ္စကို အလ္လာဟ်အသျှင်မြတ်နှင့် အသျှင်မြတ်၏တမန်တော်သို့ လွှဲအပ်ကြလော့။ ယင်းသို့ပြုမူခြင်းသည် သာလွန်ကောင်းမွန်၍ နောက်ဆုံးစွန်၌ သာလွန်လျောက်ပတ်၏။
4|60|၆ဝ။	အို-တမန်တော်၊ အကြင်သူတို့သည် သင့်အားချပေးသနားတော်မူသော ကုရ်အာန်ကျမ်းတော်၊ သင်မပွင့်မီချပေးသနားတော်မူသော ကျမ်းတော်များကို ယုံကြည်သည်ဟု ဟန်ဆောင်ကြ၏။ ထိုသူတို့အား မဟုတ်မမှန်သောဘုရားများကို ပစ်ပယ်ထားရန် ပညတ်ထားသော်လည်း သူတိုသည် အငြင်းအခုန်ဖြစ်ကြသောအခါ မိမိတို့အမှုကို စီရင်ဆုံးဖြတ်ဖို့ရာ ဘုရားတုများကို ဆည်းကပ်ကြ၏။ ထိုသူတို့နှင့် သူတို့၏ အပြုအမူကို သင်မသိမမြင်သလော။ ရှိုင်တန်မာရ်နတ်သည် ထိုသူတို့အား လမ်းမှားသို့ ကောင်းစွာလှည့်ဖြားပို့ဆောင်လိမ့်မည်။
4|61|၆၁။	ထိုသူတို့အား ဟယ် အချင်းတို့ သင်တို့သည် အလ္လာဟ်အသျှင်မြတ် ချပေးသနားတော်မူသော ကုရ်အာန်ကျမ်းတော်မြတ်နှင့် အသျှင်မြတ်၏ တမန်တော်ထံသို့လာကြလော့ဟု ဟောပြောသောအခါ ထိုယုံကြည်ဟန်ဆောင်သူတို့သည် မနှစ်မြို့ခြင်းအားဖြင့် လှည့်သွားကြသည်ကို သင်မြင်ရ၏။
4|62|၆၂။	သူတို့တင်ကြိုပို့ထားနှင့်သော ပြုကျင့်မှုကြောင့် သူတို့ထံသို့ ဘေးအန္တရာယ်တစ်စုံတစ်ခု ဆိုက်ရောက် လာလျှင် သူတို့အသို့ရှိမည်နည်း။ ထိုအခါ သူတို့သည် သင့်ထံသို့လာပြီးလျှင် မိမိတို့သည် သင့်တင့် ညီညွှတ်မှုနှင့် သနားကြင်နာမှုမှတစ်ပါး အခြားတစ်စုံတစ်ရာကိုမျှ မရှာမှီးပါဟု အလ္လာဟ်အသျှင်မြတ် ကို တိုင်တည်၍ ကျိန်ဆိုကြလိမ့်မည်။
4|63|၆၃။	အလ္လာဟ်အသျှင်မြတ်သည် သူတို့၏စိတ်နှလုံးများအတွင်းရှိ လျှို့ဝှက်သောအရာများကို သိမြင်တော် မူ၏။ ထို့ကြောင့် သူတို့ကို ခုခံလော့။ ဆုံးမသွန်သင်လော့။ သူတို့၏ စိတ်နှလုံးများအကြောင်းကို ဘွင်းဘွင်းကြီးဟောကြားလော့။
4|64|၆၄။	အသျှင်မြတ်၏အလိုတော်အားဖြင့် တမန်တော်၏သြဝါဒကို နာယူဖို့ရာမှတစ်ပါး အခြား အကြောင်း ကြောင့် ငါသည် တမန်တော်ကို စေလွှတ်တော်မူသည်မဟုတ်ပေ။ သူတို့သည် မိမိကိုယ်ကို ပြစ်မှား မိသောအခါ သင့်ထံသို့လာ၍ အလ္လာဟ်အသျှင်မြတ်၏ အပြစ်လွှတ်တော်မူခြင်းဆုကိုတောင်း၍ တမန်တော်၏အပြစ်လွှတ်ခြင်းကို တောင်းဆိုလျှင် အလ္လာဟ်အသျှင်မြတ်သည် အပြစ်လွှတ်တော် မူသောအသျှင်၊ ကောင်းကြီးမင်္ဂလာပေးသနားတော်မူသောအသျှင် ဖြစ်တော်မူကြောင်းကို သူတို့ တွေ့မြင်ကြရပေလိမ့်မည်။
4|65|၆၅။	သို့သော် သင်၏အသျှင်သခင်အားဖြင့် သူတို့သည် အမှန်ပင်မယုံကြည်သူများဖြစ်ကြ၏။ သူတို့ အချင်းချင်း ငြင်းခုံမှုကို သူတို့စပ်ကြားတွင် သင့်အား စီရင်ဆုံးဖြတ်ရန် တောင်းပန်ခြင်း၊ သင်၏ ဆုံးဖြတ်ချက်ကို အပြစ်မဆို နှစ်သက်ခြင်း၊ ကျေနပ်စွာလက်ခံခြင်း စသည်တို့ကို သူတို့မပြုသည့် ကာလပတ်လုံး သူတို့သည် ယုံကြည်သူများမဖြစ်ပေ။
4|66|၆၆။	အကယ်၍ ငါသည် သူတို့အား သင်တို့သည် မိမိတို့အသက်ကိုစွန့်ကြလော့။ သို့မဟုတ် သင်တို့၏ နေအိမ်များမှ ထွက်ခွာသွားကြလော့ဟု ဗျာဒိတ်ချတော်မူလျှင် သူတို့အနက် အနည်းငယ်သော သူတို့သာ ဗျာဒိတ်တော်ကို လိုက်နာဆောင်ရွက်ကြမည်။ အကယ်၍ သူတို့အား မိန့်တော်မူသည် များကို သူတို့ဆောင်ရွက်ကြလျှင် သူတို့အဖို့ သာလွန်ကောင်းမြတ်၍ အင်အား ပိုမိုတောင့်တင်း လာလိမ့်မည်။
4|67|၆၇။	ထိုအခါ ငါသည် သူတို့အား ကြီးမားသော ဆုတော်လာဘ်တော်ကို ငါ့အထံတော်မှ ချပေးသနားတော် မူမည်။
4|68|၆၈။	ထို့ပြင် သူတို့အား လမ်းမှန်ကို ညွှန်ပြတော်မူ၏။
4|69|၆၉။	အကြင်သူတို့သည် အလ္လာဟ်အသျှင်မြတ်နှင့် တမန်တော်ကို နာယူကြ၏။ ထိုသူတို့သည် အလ္လာဟ် အသျှင်မြတ် ကောင်းကြီးမင်္ဂလာပေးသနားတော်မူသော သူတော်မြတ်တို့နှင့်အတူကတွ ရှိကြ၏။ ထိုသူမြတ်တို့မှာ တမန်တော်များ၊ သူတော်သူမြတ်များ၊ သာသနာ့အာဇာနည်များ၊ သီလဝန်များ၊ အလ္လာဟ်နှင့် တရားတော်ကိုရိုသေသူများဖြစ်ကြ၏။ သူတို့သည် အကောင်းဆုံးသော အပေါင်းအဖော် ဖြစ်ကြ၏။
4|70|၇ဝ။	အလ္လာဟ်အသျှင်မြတ်၏ကောင်းကြီးမင်္ဂလာတော်သည် ယင်းသို့ဖြစ်၏။ အလ္လဟ်အသျှင်မြတ်သည် သိမြင်သူအဖြစ်နှင့် လုံလောက်တော်မူ၏။
4|71|၇၁။	အို-ယုံကြည်သူတို့ သင်တို့သည် တင်ကြို၍ ဘေးဆီးရန်ကာပြုလုပ်ခြင်း၌ မလစ်ဟင်းကြလင့်။ ထို့နောက် စစ်သည်တော်များကို စစ်ထိုးစေကြလော့။ သို့မဟုတ် သင်တို့အားလုံး အတူတကွ စစ်ချီတက်ကြလော့။
4|72|၇၂။	မှတ်သားကြလော့။ သင်တို့အနက် ဖင့်နွဲ့သူရှိ၏။ အကယ်၍ သင်တို့သည် စစ်ရေးရှုံးနိမ့်၍ အတိဒုက္ခ ခံစားကြလျှင် ထိုသူက အကျွနု်ပ်ပေါ်၌ အလ္လာဟ်အသျှင်မြတ်၏ ဂုဏ်ကျေးဇူးတော်ကြီးလှပေ၏။ ထို့ကြောင့် အကျွနု်ပ်သည် သူတို့နှင့်ပါမသွားဟု ပြောဆိုကြ၏။
4|73|၇၃။	အကယ်၍ သင်တို့အား အလ္လာဟ်အသျှင်မြတ်သည် ကောင်းကြီးမင်္ဂလာပေးသနားတော်မူပါလျှင် သင်တို့နှင့် ထိုသူတို့စပ်ကြားတွင် ချစ်ကြည်ရေးမရှိသကဲ့သို့ ထိုသူက အကျွနု်ပ်သည် သူတို့နှင့်အတူ ရှိလေလျှင် ကောင်းလေစွ။. အကျွနု်ပ်သည် ကြိးမားသောအောင်မြင်မှုကို ရရှိလေအ့ံဟု အမှန်ပင် ညည်းညူလတ္တံ့။
4|74|၇၄။	ဤဘဝကို အရင်းအနှီးပြု၍ နောင်တမလွန်ဘဝကို ရှာမှီးသောသူတို့အား အလ္လာဟ်အသျှင်မြတ်၏ ဘက်တော်၌ စစ်ဝင်တိုက်၍ စစ်မြေပြင်ဝယ်ကျ၏။ သို့မဟုတ် စစ်ရေးသာအနိုင်ရ၏။ ထိုသူအား ငါအသျှင်မြတ်သည် မဟာဆုတော်ကြီးကို ချပေးတော်မူမည်။
4|75|၇၅။	သင်တို့သည် အလ္လာဟ်အသျှင်မြတ်၏လမ်းတွင်သော်လည်းကောင်း၊ အင်အားချိနဲ့သူများအတွက် သော်လည်းကောင်း၊ မိန်းမသားများအတွက်သော်လည်းကောင်း၊ ကလေးသူငယ်များအတွက်သော် လည်းကောင်း၊ အဘယ်ကြောင့် စစ်မတိုက်အပ်သနည်း။ ထိုဒုက္ခသည်တို့သည် အလ္လာဟ်အသျှင် ထံတော်၌ ဤသို့ဆုတောင်းကြ၏။ အို-အကျွနု်ပ်တို့၏အသျှင်သခင် သူတစ်ပါးတို့ကို ညှင်းဆဲနှိပ်စက် သူများနေထိုင်သည့် ဤမြို့မှ အကျွနု်ပ်တို့အား ကယ်နှုတ်တော်မူပါ။ အို-ကျေးဇူးတော်သခင် အကျွနု်ပ်တို့ကို ကာကွယ်စောင့်ရှောက်သူ အဆွေခင်ပွန်းတစ်ဦးဦးကို အထံတော်မှ ချပေးသနား တော်မူပါအသျှင်။ အို-ကျေးဇူးတော်သခင် အကျွနု်ပ်တို့အတွက် ခုခံတိုက်ခိုက်သူတစ်ဦးဦးကို အထံတော်မှ ချပေးသနားတော်မူပါအသျှင်။
4|76|၇၆။	ယုံကြည်သူတို့သည် အသျှင်မြတ်လမ်းတွင် စစ်တိုက်ကြ၏။ မယုံကြည်သူတို့မူကား ဘုရားတု ဘုရားယောင်များအတွက် စစ်ခင်းကြ၏။ ထို့ကြောင့် သင်တို့သည် ရှိုင်တန်မာရ်နတ်၏ စစ်သည်များကို တိုက်ခိုက်ကြလော့။ မှတ်သားကြလော့။ ရှိုင်တန်မာရ်နတ်၏ သေနင်္ဂဗျူဟာသည် ညံ့ဖျင်း၏။
4|77|၇၇။	အို-တမန်တော် သင်သည် ဤသူများကို မသိမမြင်သလော။ ထိုသူတို့သည် စစ်မက်တိုက်ခိုက်ခြင်းကို မပြုကြလင့်။ ဆွလာသ်ဝတ်ပြုကြလော့။ ဇကာသ်အလှူပေးကြလော့ဟု ဗျာဒိတ်ပေးတော်မူခြင်းခံရသူ များဖြစ်ကြ၏။ သို့သော် သူတို့ထံ စစ်တိုက်ရန် အမိန့်တော်ကျရောက်လာသောအခါ သူတို့အနက် လူတစ်စုသည် လူသားတို့ကို အလ္လာဟ်အသျှင်မြတ်အား ကြောက်ရွံ့သကဲ့သို့ သို့မဟုတ် အသျှင်မြတ် အား ကြောက်ရွံ့သည်ထက် ကြောက်ရွံ့ပြီးလျှင် အို-အကျွနု်ပ်တို့၏အသျှင်သခင် အသျှင်သည် အကျွနု်ပ်တို့အပေါ်၌ စစ်မက်ပြိုင်ဆိုင်တိုက်ခိုက်ခြင်းကို အဘယ်ကြောင့် ပညတ်တော်မူပါသနည်း။ အသျှင်သည် အကျွနု်ပ်တို့အား အချိန်အနည်းငယ် ဆိုင်းင့ံပေးတော်မူပါလျှင် ကောင်းလေစွဟု တင်လျှောက်ကြ၏။ အို-မိုဟမ္မဒ် သင်သည် သူတို့အား ဟယ် အချင်းတို့ လောကီစည်းစိမ်ဥစ္စာသည် မမှုလောက်သောအရာဖြစ်၏။ နောင်တမလွန်ဘဝသည် ဒုစရိုက်မှုများကို ရှောင်ကြဉ်သူများအတွက် သာလွန်မွန်မြတ်၏။ သင်တို့သည် စွန်ပလွံ့စေ့၏ အမြှေးလောက်မျှ မတရားပြုခြင်းခံရမည်မဟုတ်ပေ။
4|78|၇၈။	သင်တို့သည် မည်သည့်နေရာတွင်မဆိုရှိရှိ ခိုင်ခန့်မြင့်စွင့်သော ရဲတိုက်အတွင်း၌ေ ခိုလှုံ့သော်လည်း သေခြင်းသည် သင်တို့ထံရောက်လာပေမည်။ သို့သော် သူတို့အပေါ် ချမ်းသာသုခ ကျရောက်လာ သောအခါ သူတို့က ဤချမ်းသာသုခသည် အလ္လာဟ်အသျှင်မြတ်ထံတော်မှဖြစ်သည်ဟု ရင့်ကျူးကြ ၏။ ဆင်းရဲဒုက္ခကျရောက်လာသောအခါ သူတို့က ဤဒုက္ခသည် သင် မိုဟမ္မဒ်လက်ချက်ဘဲဟု ပြောဆိုကြ၏။ အို-တမန်တော် သင်သည် သူတို့အား သုခ၊ ဒုက္ခတို့သည် အလ္လာဟ်အသျှင်မြတ် အထံတော်မှသာတည်းဟု ဟောကြားလော့။ ဤလူများသည် ဖြစ်ပျက်ခြင်းတစ်ရပ်၏ အကျိုးအကြောင်းကို မသိနိုင်ကြသည်မှာ သူတို့တွင် အဘယ်အရာ ချွတ်ယွင်းနေသနည်း။
4|79|၇၉။	အို-လူသားတို့ သင်တို့စံစားရသောချမ်းသာသုခများသည် အလ္လာဟ်အသျှင်မြတ်အထံတော်မှ တဖြစ်ကြ၏။ သင်တို့ခံစားရသော ဆင်းရဲဒုက္ခများသည် သင်တို့ထံမှဖြစ်ကြ၏။ မိုဟမ္မဒ် ငါသည် သင့်အား လူသားတို့ထံသို့ တမန်တော်အဖြစ်ဖြင့် စေလွှတ်တော်မူ၏။ အလ္လာဟ်အသျှင်မြတ်သည် သက်သေတော်အဖြစ်ဖြင့် လုံလောက်တော်မူ၏။
4|80|၈ဝ။	အကြင်သူသည် တမန်တော်ကိုနာခံ၏။ ထိုသူသည် အလ္လာဟ်အသျှင်မြတ်အား နာခံသည်မည်၏။ အကြင်သူတို့သည့် လှည့်သွား၏။ ထိုသူတို့ကို စောင့်ထိန်းဖို့ရာ သင့်အား စေလွှတ်တော်မမူပေ။
4|81|၈၁။	ထို့ပြင် သူတို့က ထိုအရာသည် နာခံခြင်းဖြစ်၏ဟုဆိုကြ၏။ သို့သော် သူတို့သည် သင်တို့ထံမှ ထွက်သွားသောအခါ သူတို့အနက် လူတစ်စုသည် သင်၏သြဝါဒမှတစ်ပါး အခြားအရာများကို ကြံစည်အားထုတ်၍ ညဉ့်ကိုကုန်ကြ၏။ အလ္လာဟ်အသျှင်မြတ်သည် ညဉ့်အချိန်တွင် သူတို့ကြံစည် သည့် စီမံကိန်းကို မှတ်သားထားတော်မူ၏။ ထို့ကြောင့် သင်သည် သူတို့အား ခုခံလော့။ အလ္လာဟ်အသျှင်မြတ်အား ယုံကြည်ကိုးစားလော့။ အလ္လာဟ်အသျှင်မြတ်သည် ယုံကြည်ကိုးစားရာ အတွက် လုံလောက်တော်မူ၏။
4|82|၈၂။	သူတို့သည် ကုရ်အာန်ကျမ်းတေ်ကို စဉ်းစားဆင်ခြင်ကြမည်မဟုတ်လော။ ကုရ်အာန်ကျမ်းတော်သည် အလ္လာဟ်အသျှင်မြတ်အထံတော်မှမဟုတ်ဘဲ အခြားသူတို့ထံမှဖြစ်ခဲ့လျှင် သူတို့သည် ထိုကျမ်းတော်၌ များစွာသော မညီညွတ်၊ ကွဲလွဲချက်များကို တွေ့ကြရမည်။
4|83|၈၃။	သူတို့ထံ ဘေးရန်ကင်းခြင်းသတင်းသော်လည်းကောင်း၊ စိုးရိမ်ကြောင့်ကြဘွယ်သတင်းဆိုး ရောက်လာလျှင် သူတို့သည် ထိုသတင်း အနှံ့အပြား ကြော်ငြာကြ၏။ အကယ၍ သူတို့သည် ထိုသတင်းကို တမန်တော်သခင်နှင့် အကြီးအကဲအုပ်ချုပ်သူတို့အား အကြောင်းကြားခဲ့လျှင် သူတို့အနက် စဉ်းစားဆင်ခြင်တတ်သူတို့သည် ထိုသတင်းအကြောင်းအရာကို စစ်ဆေးစုံစမ်း၍ အမှန်ကို သိရှိကြလတ္တံ့။ အကယ်၍ အလ္လာဟ်အသျှင်မြတ်၏ မဟာဂရုဏာတော်အနန္တ ကောင်းကြီးမင်္ဂလာတော်တို့ကြောင့်သာမဟုတ်လျှင် သင်တို့အနက် အလွန်နည်းပါးသောသူတို့မှ တစ်ပါး၊ သင်တို့အားလုံးသည် ရှိုင်တန်မာရ်နတ်နောက်သို့ လိုက်ခဲ့ကြလတ္တံ့။
4|84|၈၄။	ထို့ကြောင့် အို-မိုဟမ္မဒ် အလ္လာဟ်အသျှင်မြတ်၏လမ်းတော်၌ စစ်မက်ပြိုင်ဆိုင်တိုက်ခိုက်လော့။ သင်သည် မိိမိအတွက်မှတစ်ပါး၊ သူတစ်ပါးအတွက် တာဝန်မထမ်းရပေ။ ယုံကြည်သူတို့ကို တိုက်တွန်း လှု့ံဆော်လော့။ အလ္လာဟ်အသျှင်မြတ်သည် မယုံကြည်သူ၏အင်အားကို တားမြစ်ဟန့်တားတော် မူကောင်း ဟန့်တားတော်မူလိမ့်မည်။ အလ္လာဟ်အသျှင်မြတ်သည် သာလွန်အင်အားကြီးမားတော် မူ၏။ အပြစ်ဒဏ်ခတ်ရာ၌ သာလွန်ခက်ထန်တော်မူ၏။
4|85|၈၅။	အကြင်သူသည် ကောင်းသောကိစ္စ၌ ဝင်ရောက်အားထုတ်အံ့။ ထိုသူသည် ထိုအားထုတ်မှု၏ အကျိုးဆက်ကို ခံစားရလတ္တံ့။ အကြင်သူသည် မကောင်းသောအမှု၌ ဝင်ရောက်ကြိုးပမ်း၏။ ထိုသူသည် ထိုကြိုးပမ်းမှု၏ မကောင်းကျိုးကို ခံစားရလတ္တံ့။ အလ္လာဟ်အသျှင်မြတ်သည် ခပ်သိမ်းကုန်သောအရာများအပေါ်၌ တန်ခိုးကြီးတော်မူပါ၏။
4|86|၈၆။	သင်တို့သည် နှုတ်ဆက်မေတ္တာပို့ခြင်းခံရသောအခါ ထိုနှုတ်ဆက်စကားထက် သာလွန်၍ လည်းကောင်း၊ သို့မဟုတ် အလားတူ မင်္ဂလာရှိသောစကားဖြင့်လည်းကောင်း တုန့်ပြန်နှုတ်ဆက်ကြ လော့။ အလ္လာဟ်အသျှင်မြတ်သည် အရာခပ်သိမ်းကုန်တို့ကို မှတ်သားတော်မူ၏။
4|87|၈၇။	အသျှင်မြတ်တစ်ပါး အခြားအသျှင်သခင်မရှိပေ။ အသျှင်မြတ်သည် သင်တို့အားလုံးကို ရှင်ပြန် ထမြောက်ရမည့်နေ့ဘက်သို့ စုရုံးတော်မူမည်။ ထိုနေ့တော်ကြီး ဆိုက်ရောက်လာမည်ကို ယုံမှား သံသယ လုံးဝမရှိနိုင်ပေ။ အကြောင်းတစ်ခုခုကို သိမြင်ပြောကြားရာ၌ အဘယ်သူသည် အလ္လာဟ် အသျှင်မြတ်ထက် သာလွန်မှန်ကန်သနည်း။
4|88|၈၈။	သင်တို့သည် ယုံကြည်ဟန်ဆောင်သူများနှင့်စပ်လျဉ်း၍ နှစ်သင်းကွဲရခြင်းသည် သင်တို့၌ အဘယ် ရောဂါဆိုက်ရောက်သနည်း။ အလ္လာဟ်အသျှင်မြတ်သည် သူတို့အား ၎င်းတို့၏ပြုကျင့်မှုကြောင့် မိစ္ဆာဒိဌိပြန်ဖြစ်စေတော်မူ၏။ အလ္လာဟ်အသျှင်မြတ်သည် လမ်းမှားကိုသွားစေတော်မူသော သူများကို သင်တို့သည် လမ်းပြရန် ကြိုးစားကြသလော။ အကြင်သူအား အလ္လာဟ်အသျှင်မြတ်သည် လမ်းလွဲသွားစေတော်မူ၏။ ထိုသူတို့အတွက် သင် မိုဟမ္မဒ် လမ်းကို မတွေ့နိုင်ပေ။
4|89|၈၉။	သူတို့ကဲ့သို့ သင်တို့လည်း မယုံကြည်သည်ကို လိုလားကြ၏။ သို့မှသာလျှင် သင်တို့နှင့် သူတို့သည် တူညီကြလိမ့်မည်။ သူတို့သည် အလ္လာဟ်အသျှင်မြတ်၏ သာသနာရေးအတွက် မိမိတို့နေအိမ်များမှ စွန့်ခွာမသွားကြသမျှကာလပတ်လုံး သင်တို့သည် သူတို့ထဲမှ မိတ်ဆွေခင်ပွန်း မရွေးကောက်ကြလင့်။ အကယ်၍ သူတို့သည် ရန်သူပြန်ဖြစ်လျှင် သူတို့ကိုတွေ့သည့်နေရာမှာ ဖမ်းဆီးသတ်ဖြတ်လော့။ သင်တို့သည် သူတို့အထဲမှ မိတ်ဆွေကိုသော်လည်းကောင်း၊ ကူညီသူကိုသော်လည်းကောင်း မရွေးချယ်ကြလင့်။
4|90|၉ဝ။	သို့သော် သင်တို့နှင့် ပဋိညာဉ်ပြုလုပ်ပြုလုပ်သူတို့ထံတွင် ခိုလှုံသူများကိုသော်လည်းကောင်း၊ သင်တို့ကိုဖြစ်စေ၊ မိမိတို့ဆွေမျိုးများကိုဖြစ်စေ၊ စစ်တိုက်လိုသော စိတ်ရှိသောကြောင့် သင်တို့၏ဘက် သို့ ဝင်လာသောသူများကိုသော်လည်းကောင်း သင်တို့သည် မိတ်ဆွေအဖြစ်ဖြင့် သို့မဟုတ် ကူညီသူအဖြစ်ဖြင့် လက်ခံနိုင်ခွင့်ရှိ၏။ အကယ်၍ အလ္လာဟ်အသျှင်မြတ်အလိုတော်ရှိခဲ့ပါလျှင် အသျှင်မြတ်သည် သူတို့အား သင်တို့၏အပေါ်၌ သြဇာအာဏာပေးသနားတော်မူခဲ့မည်. ထိုအခါ သူတို့သည် သင်တို့ကို အမှန်ပင် တိုက်ခိုက်ပေမည်။ သူတို့သည် သင်တို့ကို ရှောင်ရှား၍ စစ်မတိုက်ဘဲ စစ်ပြေငြိမ်းရေးစကား ကမ်းလှမ်းကြလျှင် အလ္လာဟ်အသျှင်မြတ်သည် သင်တို့အား သူတို့ကို တိုက်ခိုက်ရန် အခွင့်ပေးတော်မမူပေ။
4|91|၉၁။	အခြားသူတို့သည် သင်တို့နှင့် သူတို့၏ဆွေမျိုးတို့ထံမှ ဘေးရန်ကင်းခြင်းကို လိုလားကြသည်ကို သင်တို့တွေ့ရှိရမည်။ သို့သော် သူတို့သည် ရန်သူအဖြစ်သို့ ပြန်ပို့ခံရသောအခါတိုင်း ရန်သူဘက်သို့ တဟုန်တည်းဝင်သွားကြ၏။ အကယ်၍ သူတို့သည် သင်တို့ကို ရှောင်ကြဉ်ခြင်း၊ စစ်ငြိမ်းချမ်းမှု အတွက် စကားကမ်းလှမ်းခြင်း၊ စစ်ရပ်စဲခြင်းများကို မပြုလုပ်ကြလျှင် သင်တို့သည် သူတို့ကို တွေ့သည့်နေရာတိုင်း၌ ဖမ်းဆီးသတ်ဖြတ်ကြလော့။ ဤလူများကိုဆန့်ကျင်ဖို့ သင်တို့အား ငါသည် ထင်ရှားသောအခွင့်ကို ပေးတော်မူပြီ။
4|92|၉၂။	မှားယွင်းခြင်းမှတစ်ပါး ယုံကြည်သူတစ်ဦးသည် အခြားယုံကြည်သူတစ်ဦးအား မသတ်ဖြတ်သင့်။ အကြင်ယုံကြည်သူသည် အခြား ယုံကြည်သူတစ်ဦးကို မှားယွင်း၍ သတ်ဖြတ်မိ၏။ ထိုယုံကြည်သူ သည် ယုံကြည်သူကျွန်တစ်ယောက်ကို လွှတ်ပစ်ရမည်။ သေသူ၏အိမ်ထောင်အား အသက်ဖိုး လျော်ကြေးပေးရမည်။ သို့သော် သူတို့က လျော်ကြေးကို အလှူအဖြစ် လျှော်ပစ်လျှင် အပြစ်လွတ် အောင် မိမိကိုယ်ကို ဆုံးမခြင်းမှာ ယုံကြည်သူကျွန်တစ်ယောက်ကို လွှတ်ခြင်းဖြစ်သည်။ သေသူသည် သင်တို့နှင့် မဟာမိတ်စာချုပ် ချုပ်ဆိုသူတို့အထဲမှဖြစ်လျှင် သင်တို့သည် သူ၏ဆွေမျိုးအား အသက်ဖိုး လျော်ကြေးကိုပေးရမည်။ ယုံကြည်သူကျွန်တစ်ယောက်ကိုလည်း လွှတ်ပစ်ရမည်။ ဥစ္စာပစ္စည်း ခေါင်းပါးသူမှာ ဥပုသ်သီလ နှစ်လဆက်၍ ဆောက်တည်ရမည်။ အလ္လာဟ်အသျှင်မြတ်၏ မိမိကိုယ်ကို မိမိ ဆုံးမဒဏ်ဥပဒေတော်တည်း။ အလ္လာဟ်အသျှင်သည် သိမြင်တော်မူသောအသျှင်၊ ဉာဏ်ရှိတော်မူသောအသျှင်တည်း။
4|93|၉၃။	အကြင်သူသည် ယုံကြည်သူတစ်ဦးကို သေစေလိုသောစိတ်ဖြင့် သတ်အံ့။ ထိုသူ၏ဆုလာဘ်မှာ ငရဲ၌ အစဉ်အမြဲ ခံစားရခြင်းဖြစ်၏။ အလ္လာဟ်အသျှင်မြတ်သည် သူ့ကို အမျက်ရှတော်ူ၏။ ကျိန်ဆဲတော်မူ၏။ အလွန်ကြောက်မက်ဖွယ်ကောင်းေသောအပြစ်ဒဏ်ကို စီရင်ထားတော်မူ၏။
4|94|၉၄။	အို-ယုံကြည်သူတို့ သင်တို့သည် အလ္လာဟ်အသျှင်မြတ်လမ်းတော်၌ ချီတက်သွားသောအခါ ပိုင်းခြား ဝေဖန်မှုကို သတိမလစ်ကြလင့်။ စစ်ပြေငြိမ်းစကား ကမ်းလှမ်းသူအား လောကီဥစ္စာကိုရလိုသော အကြောင်းကြောင့် သင်သည် မိစ္ဆာဒိဌိဖြစ်သည်ဟု မဆိုကြလင့်။ အလ္လာဟ်အသျှင်မြတ်အထံတော်၌ စစ်သုံ့ပစ္စည်းအမြောက်အများရှိ၏။ သင်တို့သည် အထက်ကျော်ကာရီက မယုံကြည်ကြပေ။ သို့သော် ထိုသို့မယုံကြည်ပြီးမှ အလ္လာဟ်အသျှင်မြတ်၏ ကောင်းကြီးမင်္ဂလာသည် သင်တို့အပေါ်သို့ ကျရောက် လာပြီ။ ထို့ကြောင့် ကောင်းစွာစီစစ်ကြလော့။ အလ္လာဟ်အသျှင်မြတ်သည် သင်တို့ပြုသမျှ သတင်း ရတော်မူသောအသျှင်ဖြစ်တော်မူ၏။
4|95|၉၅။	အကြင်ယုံကြည်သူတို့သည် ကိုယ်လက်မသန်စွမ်းသည့် ဒုက္ခိတမဟုတ်ဘဲ မလှုပ်မရှား နေထိုင် ကြ၏။ ထိုသူတို့သည် အလ္လာဟ်အသျှင်မြတ်၏လမ်းတော်ကြီးဝယ် မိမိတို့ဥစ္စာပစ္စည်းနှင့် အသက်များ အားဖြင့် ကြိုးပမ်းအားထုတ်သူတို့နှင့် ထပ်တူညီမျှမဖြစ်ကြပေ။ အလ္လာဟ်အသျှင်မြတ်သည် မိမိတို့ အသက်စည်းစိမ်ဥစ္စာအားဖြင့် ကြိုးစားသူတို့အား ငြိမ်ဆိမ်စွာ ထိုင်နေတတ်သူများထက် အဆင့်အတန်း တစ်ဆင့်တိုးပေးတော်မူ၏။ ယုံကြည်သူတိုင်းကို ကောင်းကြီးမင်္ဂလာပေးတော်မူမည် ဟု ဗျာဒိတ်ချမှတ်တော်မူ၏။ သို့သော် ကြိုးပမ်းသူတို့အား မလှုပ်မရှား အငြိမ်းထိုင်နေတတ်သူများ ထက် ဆုလာဘ်ပိုမိုပေးတော်မူ၏။
4|96|၉၆။	ထိုဆုတော်ကြီးသည် အဆင့်အတန်းပေးတော်မူခြင်း၊ အပြစ်လွှတ်တော်မူခြင်း၊ ကောင်းကြီးင်္ဂလာ ပေးတော်မူခြင်းတို့ဖြစ်၏။ အလ္လာဟ်အသျှင်မြတ်သည် အမြဲ အပြစ်လွှတ်တော်မူသောအသျှင်၊ ကောင်းကြီးမင်္ဂလာပေးသနားတော်မူသောအသျှင်တည်း။
4|97|၉၇။	မှတ်သားကြလော့ အကြင်သူတို့သည် မိမိကိုယ်ကိုမိမိ ပြစ်မှားနေစဉ် ကောင်းကင်တမန်တော်များက အသက်ကို နှုတ်ယူခြင်းကို ခံကြရ၏။ ကောင်းကင်တမန်တော်များသည် သူတို့အား သင်တို့ ဘာလုပ် နေကြသနည်းဟု မေးကြလိမ့်မည်။ သူတိုက အကျွနု်ပ်တို့သည် ကမ္ဘာပေါ်တွင် နှိပ်စက်ဖိစီး ချိနဲ့ခြင်းကို ခံကြရပါသည်ဟု ပြန်ပြောလိမ့်မည်။ ထိုအခါ ကောင်းကင်တမန်များသည် သူတို့အား သင်တို့သည် တစ်နေရာမှတစ်နေရာသို့ ပြောင်းရွှေ့သွားနိုင်အောင် အလ္လာဟ်အသျှင်မြတ်၏ ပထဝီမြေကြီးသည် အပြောမကျယ်ဘူးလောဟု မေးမြန်းလိမ့်မည်။ ဤသူတို့၏နေထိုင်ရာဌာနသည် ငရဲဲဖြစ်လိမ့်မည်။ ဘဝခရီး၏ အလွန်ဆိုးဝါးသောအဆုံးစွန်တည်း။
4|98|၉၈။	သို့သော် သူတို့အနက်အား ချိနဲ့သူဒုက္ခိတယောကျ်ားများ၊ မိန်းမသားများ၊ ကလေးသူငယ်များသည် ပြောင်းရွှေ့သွားရန် မကြံစည်နိုင်ကြပေ။ ထွက်မြောက်ရာလမ်းလည်း အပြမခံကြရ။ သူတို့သည် ယင်းသို့ မေးမြန်းခြင်းခံရသောသူတို့ဘောင်တွင် မပါဝင်ပေ။
4|99|၉၉။	ဤသူတို့အား အလ္လာဟ်အသျှင်မြတ်သည် အပြစ်လွှတ်ကောင်းလွှတ်တော်မူလိမ့်မည်။ အလ္လာဟ်အသျှင်မြတ်သည် အမြဲတစေ ထောက်ထားညှာတာတော်မူ၏။ အပြစ်လွှတ်တော်မူ၏။
4|100|၁ဝဝ။	အကြင်သူတို့သည် အလ္လာဟ်အသျှင်မြတ်၏ သာသနာတော်ကြီးအတွက်ကြောင့် မိမိတို့နေရပ်မှ ပြောင်းရွှေ့သွားကြရအံ့။ ထိုသူတို့သည် ကမ္ဘာမြေပေါ်ဝယ် များစွာသောခိုလှုံရာနှင့် ပေါများကြွယ်ဝ ခြင်းများကို တွေ့ကြလိမ့်မည်။ အကြင်သူသည် အလ္လာဟ်အသျှင်မြတ်၏ တမန်တော်ကို ယုံကြည်မှု ကြောင့် မိမိနေအိမ်မှ ထွက်ပြေးတိ်မ်းရှောင်နေရ၏။ ထိုပြေးနေစဉ် အနိစ္စရောက်၏။ ထိုသူအား ဆုလာဘ်ပေးသနားတော်မူရန် အသျှင်မြတ်၌ တာဝန်ရှိတော်မူ၏။ အလ္လာဟ်အသျှင်မြတ်သည် အမြဲတစေ အပြစ်လွှတ်တော်မူ၏။ ကောင်းကြီးမင်္ဂလပေးသနားတော်မူ၏။
4|101|၁ဝ၁။	သင်တို့သည် ခရီးသွားလာသောအခါ ခရီးလမ်းတွင် မိစ္ဆဒိဌိတို့ တိုက်ခိုက်မည်ကို စိုးရိမ်ကြောင့်ကြ သောကြောင့် ဆွလာသ်ဝတ်ကိုလျှော့၍ပြု၏။ ယင်းကဲ့သို့ ချုံးခြင်းကြောင့် သင်တို့၌ အပြစ်မသင့် ပေ။ အမှန်မှာ မိစ္ဆာမိုက်တို့သည် သင်တို့၏ ပွင့်လင်းသောရန်သူဖြစ်၏။
4|102|၁ဝ၂။	အို-မိုဟမ္မဒ် သင်သည် ခရီးသည်တို့နှင့်အတူတကွရှိ၍ သူတို့အတွက် ဆွလာသ်ဝတ်ပြုမှုကို စီစဉ်ပေး သောအခါ သူတို့အနက် အချို့တစ်ဝက်ကို မိမိတို့ လက်နက်ကိရိယာများကို စွဲကိုင်လျက် သင်နှင့် အတူတကွ ဝတ်ပြုကြစေလော့။ သူတို့သည် ဝတ်တွားဦးညွတ်ချရသည့်အခန်းကို ပြီးဆုံးသောအခါ ထိုသူတို့အား နောက်ဆုတ်သွားစေပြီးသော် ဝတ်မပြုရသေးသောသူတို့ ရှေ့သို့တိုးလာပြီးလျှင် သင်နှင့် အတူတကွ ဝတ်ပြုစေလော့။ သူတို့အား ဘေးကာဆီးမှုကို ပြုလုပ်စေလော့။ သူတို့အား လက်နက် ကိရိယာတို့ကိုလည်း စွဲကိုင်စေလော့။ အယူလွဲသူတို့သည် သင်တို့အား မိမိတို့၏ လက်နက်ကိရိယာ ဥစ္စာပစ္စည်းများကို သတိမမူ ပေါ့ဆစေလိုကြ၏။ သို့မှသာလျှင် သူတို့သည် သင်တို့အား လွယ်လင့်တကူ အပြီးအပိုင် တိုက်ခိုက်သတ်ဖြတ်နိုင်လိမ့်မည်။ မိုးရွာသွန်း၍သော်လည်းကောင်း၊ မကျန်းမာ၍သော်လည်းကောင်း လက်နက်ကိရိယာများကို စွဲကိုင်ထားခြင်းမပြုဘဲ ချထားရလျှင် သင်တို့၌ အပြစ်မထိုက်ပေ။ သို့သော် သင်တို့သည် မိမိတို့လုံခြံုရေးကို စီစဉ်ထားကြလော့။ မှတ်သား ကြလော့။ အလ္လာဟ်အသျှင်မြတ်သည် မိစ္ဆာဒိဌိတို့အတွက် အလွန်ရှက်ဖွယ်ကောင်းသော အပြစ်ဒဏ်ကို စီရင်ထားတော်မူ၏။
4|103|၁ဝ၃။	သင်တို့သည် ဆွလာသ်ဝတ်ကို ပြုပြီးသောအခါ အလ္လာဟ်အသျှင်မြတ်ကို ထ၍သော်လည်းကောင်း၊ ထိုင်၍သော်လည်းကောင်း၊ လျောင်း၍သော်လည်းကောင်း အာရုံပြုကြလော့။ ထို့ပြင် သင်တို့သည် ဘေးရန်ကင်းမဲ့၊ လုံခြံုသောအခါ ဆွလာသ်ဝတ်ကို ကျင့်စဉ်တရားအတိုင်း ပြည့်စုံစွာပြုကြလော့။ သတ်မှတ်ထားသော အချိန်နာရီများတွင် ဆွလာသ်ဝတ်ပြုရန် ယုံကြည်သူတို့အား ပညတ်တော်မူ၏။
4|104|၁ဝ၄။	ရန်သူမာျးကို လိုက်လံတိုက်ခိုက်ရာ၌ လုံ့လဝိရိယမလျှော့ကြလင့်။ အကယ်၍ သင်တို့သည် ဒုက္ခ ဆင်းရဲခံရလျှင် သူတို့လည်းအလားတူ ဒုက္ခဆင်းရဲခံရသည်ကို မှတ်သားကြလော့။ သို့သော် သူတို့ မမျှော်ကိုးနိုင်သည်ကို အသင်တို့သည် အလ္လာဟ်အသျှင်မြတ်အထံတော်မှ မျှော်လင့်နိုင်ကြ၏။ အလ္လာဟ်အသျှင်မြတ်သည် အမြဲသိတော်မူသောအသျှင်၊ ပညာဉာဏ်ရှိတော်ူသောအသျှင်တည်း။
4|105|၁ဝ၅။	အို-တမန်တော် မှတ်သားလော့။ သင်သည် အလ္လာဟ်အသျှင်မြတ် ချပေးသနားတော်မူသော ဤကုရ်အာန်ကျမ်းတော်ဖြင့် လူသားတို့အလယ်တွင် စီရင်ဆုံးဖြတ်နိုင်စေရန် ငါသည် သင့်အား ဤကျမ်းတော်မြတ်ကို မုချဧကန် ထုတ်ပြန်ချပေးသနားတော်မူ၏။ သင်သည် သစ္စာဖောက်တို့အတွက် တောင်းပန်သူတစ်ဦးမဖြစ်လင့်။
4|106|၁ဝ၆။	ထို့ပြင် အလ္လာဟ်အသျှင်မြတ်၏ အပြစ်လွှတ်ခြင်းကို ရှာမှီးလော့။ အလ္လာဟ်အသျှင်မြတ်သည် အမြဲတစေ အပြစ်လွှတ်တော်မူ၏။ ကောင်းကြီးမင်္ဂလာပေးသနားတော်မူ၏။
4|107|၁ဝ၇။	ထို့ပြင် မိမိကိုယ်ကိုမိမိတို့ လှည့်စားသောသူတို့အတွက် မှတ်သားလော့။ အလ္လာဟ်အသျှင်မြတ်သည် သစ္စာဖောက်၍ ပြစ်မှုကျူးလွန်သူကို ချစ်ခင်တော်မမူပေ။
4|108|၁ဝ၈။	သူတို့သည် လူသားတို့ထံမှ ဖုံးကွယ်ထားခြင်းကို ရှာမှီးကြ၏။ သို့သော် အလ္လာဟ်အသျှင်မြတ် အထံတော်မှ လျှို့ဝှက်ထားခြင်းကို မရှာမှီးကြပေ။ သူတို့သည် ညဉ့်အချိန်ကာလတွင် အလ္လာဟ် အသျှင်မြတ် နှစ်သက်တော်မမူသောတရားကို ဟောပြောသောအခါ အသျှင်မြတ်သည် သူတို့နှင့် အတူတကွရှိတော်မူ၏။ အလ္လာဟ်အသျှင်မြတ်သည် သူတို့ပြုသမျှတို့ကို အမြဲဝိုင်းထားတော်မူ၏။
4|109|၁ဝ၉။	မှတ်သားကြလော့။ သင်တို့သည် ဤဘဝ၌ သူတို့အတွက် ပန်ထွာကြ၏။ သို့သော် ရှင်ပြန်ထမြောက် သောနေ့တော်ကြီး၌ သူတို့အတွက် အဘယ်သူသည် အလ္လာဟ်အသျှင်မြတ်ရှေ့တော်ဝယ် တောင်းပန်မည်နည်း။ ထိုအခါ သူတို့ကို အဘယ်သူသည် ကာကွယ်စောင့်ရှောက်မည့်သူဖြစ်သနည်း။
4|110|၁၁ဝ။	သို့ငြားသော်လည်း အကြင်သူသည် ဒုစရိုက်ပြစ်မှု ကျူးလွန်မိ၏။ သို့မဟုတ် မိမိကိုယ်ကိုမိမိ ပြစ်မှား မိ၏။ ထို့နောက် အသျှင်မြတ်အထံတော်၌ ဝန်ချတောင်းပန်၏။ အလ္လာဟ်အသျှင်မြတ်သည် အပြစ်လွှတ်တော်မူသောအသျှင်၊ ကောင်းကြီးမင်္ဂလာပေးသနားတော်မူသောအသျှင် ဖြစ်သည်ကို ထိုသူတွေ့ရှိရလိမ့်မည်။
4|111|၁၁၁။	အကြင်သူသည် အပြစ်ကျူးလွန်၏။ ထိုကျူးလွန်မှုသည် မိမိနစ်နာဆုံးရှုံးဖို့ရာသာဖြစ်၏။ အလ္လာဟ် အသျှင်မြတ်သည် အမြဲသိမြင်တော်မူသော၊ ပညာဉာဏ်ရှိတော်မူ၏။
4|112|၁၁၂။	အကြင်သူသည် ပေါ့လျော့ပျက်ကွက်မှုကိုသော်လည်းကောင်း၊ ရာဇဝတ်ပြစ်မှုကိုသော်လည်းကောင်း ကျူးလွန်ပြီးလျှင် မိမိ၏အပြစ်ကို အပြစ်ကင်းမဲ့သူအပေါ်သို့ လွှဲချ၏။ ထိုသူသည် မိမိအပေါ်၌ မုသားစကားဆိုမှုနှင့် ကြီးမားသောအပြစ်ဝန်ထုပ်ကြီးကို တင်သူဖြစ်၏။
4|113|၁၁၃။	အို-မိုဟမ္မဒ် သင့်အပေါ် အလ္လာဟ်အသျှင်မြတ်၏ ကောင်းကြီးမင်္ဂလာတော်များ သက်ရောက်၍သာ သို့မဟုတ်လျှင် သူတို့သည် သင့်ကို လမ်းမှားသို့ သွေးဆောင်သွားရန် ဆုံးဖြတ်ခဲ့ကြလတ္တံ့။ သို့သော် သူတို့သည် ၎င်းတို့ကိုယ်ကိုသာ ၎င်းတို့ လမ်းမှားသို့ ညွှန်ပြလိမ့်မည်။ သင့်ကို တစ်စုံတစ်ရာ နစ်နာ စေနိုင်လိမ့်မည်မဟုတ်ပေ။ အလ္လာဟ်အသျှင်မြတ်သည် သင့်အား ဤကုရ်အာန်ကျမ်းတော်မြတ်ကို ထုတ်ပြန်ချပေးသနားတော်မူ၏။ ပညာအလင်းရောင်ကိုလည်း ပေးသနားတော်မူ၏။ သင်မသိသော ကျင့်စဉ်တရားကို သင်ပေးတော်မူ၏။ သင့်အပေါ်၌ အလ္လာဟ်အသျှင်မြတ်၏ ကောင်းကြီး မင်္ဂလာတော်သည် အနန္တဖြစ်၏။
4|114|၁၁၄။	သူတို့၏လျှို့ဝှက်အစည်းအဝေးပွဲများ၌ ကောင်းကျိုးတစ်စုံတစ်ရာမရှိပေ။ သို့သော် အကြင်သူသည် အလှူဒါနပေးကမ်းမှု၊ သနားကြင်နာမှုနှင့် လူတို့အလယ်တွင် ရန်ပြေငြိမ်းချမ်းမှုများ တိုက်တွန်း လှုံ့ဆော်၏။ ထိုသူ၌ ကောင်းမှုရှိ၏။ အကြင်သူသည် အသျှင်မြတ်၏ နှစ်သက်စုံမက်ခြင်းကို လိုလား၍ ထိုကောင်းမှုကိုပြုအံ့။ ငါသအသျှင်မြတ်သည် ထိုသူအား အလွန်ကြီးကျယ်သောဆုတော်ကို ပေးသနားတော်မူမည်။
4|115|၁၁၅။	အကြင်သူအား အလ္လာဟ်အသျှင်မြတ်၏နည်းလမ်းညွှန်ပြချက်တော်ကို ထင်လင်းစေပြီးနောက် တမန်တော်ကို ဆန့်ကျင်ခုခံ၏။ ယုံကြည်သူ၏လမ်းမှတစ်ပါ။ အခြားလမ်းကိုလိုက်၏။ ငါအသျှင်မြတ် သည်ထိုသူကို သူကိုယ်တိုင်လိုက်သောလမ်းတွင် ထားတော်မူ၏။ ငရဲသို့ လားစေတော်မူမည်။ ထိုငရဲသည် အလွန်ဆိုးဝါး ဒုက္ခများသောခရီးအဆုံးစွန်ဖြစ်ပေ၏။
4|116|၁၁၆။	မှတ်သားကြလော့။ အလ္လာဟ်အသျှင်မြတ်သည် အသျှင်မြတ်အား ဖက်စပ်ပေးမှုကို အပြစ်လွှတ်တော် မမူချေ။ ထိုပြစ်မှုမှတစ်ပါး အခြားပြစ်မှုများကို အလိုတော်ရှိသူအား ခွင့်လွှတ်တော်မူ၏။ အကြင်သူ သည် အလ္လာဟ်အသျှင်မြတ်အား ဖက်စပ်သူများပေးအံ့။ ထိုသူသည် တရားလမ်းကြောင်းမှဝေးစွာ တိမ်းစောင်းသွားသူဖြစ်၏။
4|117|၁၁၇။	သူတို့သည် အလ္လာဟ်အသျှင်မြတ်အစား မိန်းမများကို ဝတ်ပြုကိုးကွယ်တသကြ၏။ သူတို့သည် ထောင်ထားခြားနားခံရသူ ရှိုင်တန်မာရ်နတ်မှတစ်ပါး ဘာကိုမျှ ခဝပ်ကိုးကွယ်သည်မဟုတ်ချေ။
4|118|၁၁၈။	ရှိုင်တန်မာရ်နတ်သည် အလ္လာဟ်အသျှင်မြတ် ကျိန်ဆဲတော်မူခြင်းကိုခံရ၍ ဤသို့ တင်လျှောက်၏။ အို-အသျှင် အကျွနု်ပ်သည် အသျှင်၏ ကျေးတော်မျိုး၊ ကျွန်တော်မျိုးအနက် သမတ်မှတ်ထားသော သူတို့ကို အမှန်ပင်ရယူပါမည်။
4|119|၁၁၉။	အကျွနု်ပ်သည် သူတို့အား လမ်းမှားသို့ မုချသွေးဆောင်ပါမည်။ အကျွနု်ပ်သည် သူတို့၏သဏ္ဍာန် တွင်း၌ မကောင်းသောဆန္ဒများကို အမှန်ပင်ဖြစ်ပေါ်စေပါမည်။ အကျွနု်ပ်သည် သူတို့ကို ဧကန်အမှန် အမိန့်ပေးပါမည်။ သူတို့သည် တိရစ္ဆာန်များ၏နားများကို အကယ်စင်စစ်ဖြတ်ကြပါမည်။ အမှန်ပင် အကျွနု်ပ်သည် သူတို့ကို အမိန့်ပေး၍ သူတို့သည် အသျှင်မြတ်၏ ဖန်ဆင်းခြင်းကို အသွင်ပြောင်း အောင် ပြုလုပ်ပါလိမ့်မည်။ အကြင်သူသည် အလ္လာဟ်အသျှင်မြတ်အစား ရှိုင်တန်မာရ်နတ်ကို မိမိ၏ အကြီးအကဲ မှီခိုသူအဖြစ်ရွေးယူ၏။ ထိုသူသည် အမှန်ပင် ဆုံးရှုံးပျက်စီးသူဖြစ်၏။ သူ၏ ဆုံးရှုံးခြင်း သည် ထင်ရှား၏။
4|120|၁၂ဝ။	ရှိုင်တန်သည် သူတို့အား ဂတိသစ္စာပေး၏။ သူတို့၌ အလိုဆန္ဒဆိုးများ တက်ကြွစေ၏။ ရှိုင်တန်သည် သူတို့အား လှည့်စားရန် ဂတိထား၏။
4|121|၁၂၁။	ဤသူများအတွက် သူတို့၏နေရာထိုင်ခင်းသည် ငရဲဖြစ်လိမ့်မည်။ သူတို့သည် ထိုငရဲမှ လွတ်ပေါက် တစ်စုံတစ်ရာ တွေ့မည်မဟုတ်ချေ။
4|122|၁၂၂။	အကြင်သူတို့သည် ယုံကြည်လျက် သုစရိုက်ကောင်းမှုများကို ပြုကျင့်ကြ၏။ ထိုသူတို့အား ငါအသျှင်မြတ်သည် မြစ်ချောင်းအသွယ်သွယ် စီးဆင်းလျက်ရှိသော သုခဥယျာဉ်တော်များသို့ အမြဲထာဝစဉ်နေရန် ပို့ဆောင်တော်မူလိမ့်ည်။ ဤအကြောင်းသည် အလ္လာဟ်အသျှင်မြတ်၏ ဂတိဗျာဒိတ်တော်အစစ်ဖြစ်၏။ စကားပြောဆိုရာ၌ အဘယ်သူသည် အလ္လာဟ်အသျှင်မြတ်ထက် သာွန်၍ အမှန်ကို ဆိုနိုင်သနည်း။
4|123|၁၂၃။	အသျှင်မြတ်၏ ဗျာဒိတ်တော်သည် သင်တို့အကြိုက်များနှင့်သော်လည်းကောင်း၊ ရှေးကျမ်းတော် ရရှိသူတို့၏အကြိုက်များနှင့်သော်လည်းကောင်း မတိုက်ဆိုင်ပေ။ အကြင်သူသည် ဒုစရိုက်ပြစ်မှု ကျူးလွန်၏။ ထိုသူသည် မိမိပြစ်မှု၏အပြစ်ကိုသာလျှင် ခံစားရလတ္တံ့။ အသျှင်မြတ်နှင့်ဆန့်ကျင်သော ကာကွယ်သူ၊ သို့မဟုတ် ကူညီသူ၊ ထိုသူတို့၌ ရှိမည်မဟုတ်ပေ။
4|124|၁၂၄။	အကြင်သူသည် ယောကျ်ားဖြစ်စေ၊ မိန်းမဖြစ်စေ၊ ကောင်းမှုပွားများ၍ ယုံကြည်သူဖြစ်၏။ ထိုသူသည် သုခဘုံနန်းသို့ဝင်ကြရမည်။ သူတို့ကို စွန်ပလွန်စေ့ရှိ အချိုင့်ကလေးမျှလောက်ပင် မတရားပြုတော် မူမည်မဟုတ်ပေ။
4|125|၁၂၅။	အကြင်သူသည် မိမိကိုယ်ကို အလ္လာဟ်အသျှင်မြတ်အား ပုံအပ်ထား၏။ ကုသိုလ်ကောင်းမှုပြုကျင့် ၏။ ဖြောင့်မတ်မှန်ကန်သော တမန်တော်အီဗရာဟီမ်၏ထုံးတမ်းကို လိုက်နာ၏။ ထိုသူထက် အဘယ်သူသည် ဘာသာအယူဝါဒ၌ သာလွန်မှန်ကန်မည်နည်း။ အလ္လာဟ်အသျှင်မြတ်ကိုယ်တော်တိုင် တမန်တော်အီဗရာဟီမ်အား မိတ်ဆွေအဖြစ်ဖြင့် ရွေးကောက်တော်မူ၏။
4|126|၁၂၆။	အလ္လာဟ်အသျှင်မြတ်သည် မိုးကောင်းကင်နှင့် ကမ္ဘာမြေပေါ်ဝယ် ရှိရှိသမျှအပေါင်းတို့ကို သိမ်းရုံး စိုးပိုင်တော်မူ၏။ အရာခပ်သိမ်းကုန်တို့ကို ဝိုင်းဝန်းလွှမ်းမိုးတော်မူ၏။
4|127|၁၂၇။	အို-တမန်တော် ၎င်းတို့သည် သင့်အား မိန်းမမားနှင့်စပ်လျဉ်း၍ နှီးနှောတိုင်ပင်ကြ၏။ ဟောကြားလော့။ အလ္လာဟ်အသျှင်မြတ်သည် သူတို့နှင့်ပတ်သက်၍ ပညတ်ပေးတော်မူ၏။ သင်တို့အား ရွတ်ဖတ်ပြသော ကုရ်အာန်ကျမ်းတော်မြတ်၌ သင်တို့အတွက် မိဘမဲ့မိန်းမတို့နှင့် စပ်လျဉ်း၍ ပညတ်တော်ပါရှိ၏။ သင်တို့သည် သူတို့ကို ထိမ်းမြားလက်ထပ်လိုသော်လည်း သူတို့အား ပေးရမည်ဟု ပညတ်တော်မူသောအရာဝထ္ထုကို သင်တို့မပေးပေ။ ကျမ်းတော်၌ အရွယ်မရောက်သော ကလေးများနှင့်ပတ်သက်သော ပညတ်တော်လည်းပါရှိ၏။ သင်တို့အား မိဘမဲ့တို့နှင့် တရားမျှတစွာ ဆက်ဆံရန် ပညတ်တော်မူ၏။ သင်တို့ ကောင်းမှုပြုသမျှကို အလ္လာဟ်အသျှင်မြတ် မုချဧကန် သိမြင်တော်မူ၏။
4|128|၁၂၈။	အကယ်၍ မိန်းမတစ်ယောက်သည် မိိမိလင်ယောကျ်ား နှိပ်စက်မည်ကိုသော်လည်းကောင်း၊ စွန့်ပစ် သွားမည်ကိုသော်လည်းကောင်း စိုးရိမ်ကြောင့်ကြလျှင် သူတို့သည် သင့်တင့်ညီညွှတ်အောင် စေ့စပ်ကြ သော် သူတို့နှစ်ဦးသည် အပြစ်မထိုက်ပေ။ သင့်မြတ်ခြင်းသည်ကောင်း၏။ သို့သော် လူသားတို့သည် လောဘကြီးတတ်ကြ၏။ အကယ်၍ သင်တို့သည် ကုသိုလ်ကောင်းမှုပွားများ၍ မကောင်းမှုကို ရှောင်ရှားလျှင် အလ္လာဟ်အသျှင်မြတ်သည် သင်တို့၏ ပြုကျင့်မှုများကို သတင်းရတော်မူ၏။
4|129|၁၂၉။	သင်တို့သည် ဘယ်လောက်ပင်ပြုလိုသော်လည်း မိမိတို့ချစ်မယားတို့အလယ်တွင် တရားမျှတစွာ ဆက်ဆံနိုင်ကြမည်မဟုတ်ပေ။ သို့သော် သင်တို့သည် မိန်းမတစ်ဦးတစ်ယောက်ကို မတင်တကျ ဖြစ်အောင် သူမကို လုံးဝပစ်မထားကြလင့်။ သင်တို့သည် ကုသိုလ်ကောင်းမှုပြု၍ ပြစ်မှုရှောင်ကြဉ် လျှင် အလ္လာဟ်အသျှင်မြတ်သည် အမှန်ပင် အပြစ်လွှတ်တော်မူ၏။ ကောင်းကြီးမဂင်္လာ ပေးသနားတော်မူ၏။
4|130|၁၃ဝ။	သို့သော် သူတို့နှစ်ဦး ကွာရှင်းကြသော် အလ္လာဟ်အသျှင်မြတ်သည် မိမိ၏ကောာင်းကြီးမင်္ဂလာတော် အနန္တမှ ယောကျ်ားကိုသော်လည်းကောင်း၊ မိန်းမကိုသော်လည်းကောင်း လျော်ကြေးပေးသနားတော် မူလိမ့်မည်။ အလ္လာဟ်အသျှင်မြတ်သည် မုချဧကန် အရာခပ်သိမ်းကုန်တို့ကို အရေးစိုက်တော်မူ၏။ သိမြင်တော်မူ၏။
4|131|၁၃၁။	အလ္လာဟ်အသျှင်မြတ်သည် အထက်ကောင်းကင်ဘုံ၊ အောက်မဟာပထဝီမြေပေါ်ဝယ် ရှိရှိသမျှတို့ကို အစိုးရတော်မူ၏။ ငါအသျှင်မြတ်သည် သင်တို့အလျင် ကျမ်းတော်ရရှိသူတို့နှင့် သင်တို့အား အလ္လာဟ်အသျှင်မြတ်၏အမှုတော်ကို ကြေကုန်အောင် ထမ်းဆောင်ကြလော့ဟု ဗျာဒိတ်ပေးတော် မူ၏။ အကယ်၍ သင်တို့သည် မယုံကြည်သူများဖြစ်လျှင် မှတ်သားကြလော့။ အလ္လာဟ်အသျှင် မြတ်သည် မိုးကောင်းကင်နှင့် ကမ္ဘာမြေပေါ်ဝယ် ရှိရှိသမျှအပေါင်းတို့ကို သိမ်းရုံးစိုးပိုင်တော်မူ၏။ ဇာတိပကတိအားဖြင့် ကုံုလုံပြည့်စုံတော်မူလှ၏။ ချီးမွမ်းခြင်း၏အသျှင်ဖြစ်တော်မူ၏။
4|132|၁၃၂။	မိုးကောင်းကင်နှင့် ကမ္ဘာမြေပေါ်ဝယ်ရှိရှိသမျှအပေါင်းတို့ကို အလ္လာဟ်အသျှင်မြတ်သည် အစိုးရတော် မူ၏။ အလ္လာဟ်အသျှင်မြတ်သည် ကာကွယ်စောင့်ရှောက်သူအဖြစ်ဖြင့် လုံလောက်တော်မူ၏။
4|133|၁၃၃။	အို-လူသားတို့ အလ္လာဟ်အသျှင်မြတ်သည် အလိုရှိတော်မူပါလျှင် သင်တို့အားလုံးကို သုတ်သင် ရှင်းလင်း၍ သင်တို့အစား အခြားလူသားများကို ဖန်ဆင်းနိုင်တော်မူ၏။ အလ္လာဟ်အသျှင်မြတ်သည် ယင်းသို့ပြုစွမ်းနိုင်တော်မူ၏။
4|134|၁၃၄။	အကြင်သူသည် လောကီကို လိုချင်မက်မော၏။ အသျှင်မြတ်အထံတော်၌ ဤဘဝ၊ နောင်ဘဝ၏ ဆုတော်ရှိကြောင်းကို ထိုသူအားသိစေလော့။ အလ္လာဟ်အသျှင်မြတ်သည် အကြွင်းမရှိကြားတော် မူသော၊ အကြွင်းမရှိမြင်တော်မူသောအသျှင်တည်း။
4|135|၁၃၅။	အို-ယုံကြည်သူတို့ သင်တို့သည် အမြဲပင် တရားဖြောင့်မတ်မှန်ကန်စွာ ကျင့်ကြံကြလော့။ သင်တို့သော် လည်းကောင်း၊ သင်တို့၏မိဘသော်လည်းကောင်း၊ သင်တို့၏ ဆွေမျိုးညာတိသော်လည်းကောင်း၊ နစ်နာငြားသော်လည်း အမှုသည်တို့သည် ချမ်းသာသော်လည်းကောင်း၊ ဆင်းရဲနွမ်းပါးသော် လည်းကောင်း သင်တို့သည် မျက်နှာမလိုက်စားဘဲ ဖြောင့်မတ်မှန်ကန်စွာ အလ္လာဟ်အသျှင်မြတ်၏ သက်သေတာ်များဖြစ်ကြလော့။ အလ္လာဟ်အသျှင်မြတ်သည် အမှုသည်နှစ်ဦးနှင့် သင်တို့နီးစပ်သည် ထက် ပိုမိုနီးစပ်တော်မူ၏။ ထို့ကြောင့် သင်တို့သည် ဆန္ဒဂတိကိုလိုက်၍ မတရားမလုပ်ကြလင့်။ ယင်းသို့ပြုကျင့်လျှင် သင်တို့ပြုသမျှကို အလ္လာဟ်အသျှင်မြတ်သည် သတင်းရတော်မူ၏။
4|136|၁၃၆။	အို-ယုံကြည်သူတို့ သင်တို့သည် အလ္လာဟ်အသျှင်မြတ်နှင့် အသျှင်မြတ်၏တမန်တော်ကို လည်းကောင်း၊ တမန်တော်ထံချပေးသနားတော်မူသော ကုရ်အာန်ကျမ်းတော်ကြီးကိုလည်းကောင်း၊ ရှေးလွန်လေပြီးသောအခါက ချပေးသနားတော်မူသော ကျမ်းတော်ကိုလည်းကောင်း၊ သက်ဝင် ယုံကြည်ကြလော့။ အကြင်သူသည် အလ္လာဟ်အသျှင်မြတ်၏ ကောင်းကင်တမန်တော်များ၊ အသျှင်မြတ်၏ ကျမ်းတော်များ၊ အသျှင်မြတ်၏တမန်တော်များနှင့် နောက်ဆုံးနေ့တော်ကြီးကို မယုံကြည်အံ့။ ထိုသူသည် တရားလမ်းကြောင်းမှဝေးစွာ တိမ်းစောင်းသွားသူဖြစ်၏။
4|137|၁၃၇။	မှတ်သားကြလော့။ အကြင်သူတို့သည် ယုံကြည်ကြ၏။ ထို့နောက် မယုံကြည်ကြ။ နောက်တစ်ဖန် ယုံကြည်ပြန်၏။ နောက်တစ်ဖန် ယုံကြည်မှုကို စွန့်ပယ်၍ မယုံကြည်ကြ။ သူတို့၏ မယုံကြည်မှုသည် ပြင်းထန်တိုးပွားလာ၏။ အလ္လာဟ်အသျှင်မြတ်သည် ထိုသူတို့အား ဘယ်သောအခါမျှ အပြစ်လွှတ် တော်မူမည်မဟုတ်ပေ။ လမ်းမှန်ကိုလည်း ညွှန်ပြတော်မူမည်မဟုတ်ပေ။
4|138|၁၃၈။	ယုံကြည်သူ၊ ဟန်ဆောင်သူတို့အား သူတို့အတွက် အလွန်နာကျင်ဘွယသော အပြစ်ဒဏ်ရှိကြောင်း သတင်းဆိုးကို ဟောကြားလော့။
4|139|၁၃၉။	ထိုသူတို့သည် ယုံကြည်သူတို့အစား မိစ္ဆာဒိဌိတို့ကို မိတ်ဆွေများအဖြစ် ရွေးချယ်ကြ၏။ သူတို့သည် ထိုမိစ္ဆာမိုက်တို့ထံမှ တန်ခိုးအာဏာ မျှော်လင့်ကြသလော။ မှတ်သားကြလော့။ ခပ်သိမ်းကုန်သော တန်ခိုးအာဏာတို့သည် အလ္လာဟ်အသျှင်မြတ်အထံတော်၌သာလျှင် ရှိကြ၏။
4|140|၁၄ဝ။	အကြင်သူတို့သည် အလ္လာဟ်အသျှင်မြတ်၏ ကုရ်အာန်ကျမ်းတော်မြတ်ကို မယုံကြည် ကဲ့ရဲ့ ပြောင်းလှောင်နေကြသည်ကို သင်တို့ကြားကြသောအခါ ထိုသူတို့သည် မိမိတို့ကဲ့ရဲ့မှုကိုရပ်တန့်၍ အခြားအကြောင်းအရာကို မပြောဆိုသည့်ကာလပတ်လုံး သူတို့နှင့်အတူတကွ သင်တို့သည် ထိုင်မနေကြလင့်ဟူသော အမိန့်ပညတ်တော်ကို ကျမ်းတော်မြတ်၌ ချပေးတော်မူပြီ။ မှတ်သားကြ လော့။
4|141|၁၄၁။	ထိုယုံကြည်ဟန်ဆောင်သူတို့သည် သင်တို့၏သတင်းကိုစောင့်၍ နားထောင်နေကြ၏။ သင်တို့အား အလ္လာဟ်အသျှင်မြတ်သည် စစ်ရေးသား၍ အောင်နိုင်ခြင်းနှင့် ချီးမြှင့်တော်မူပါလျှင် သူတို့က ကျွနု်ပ်တို့သည် သင်တို့ဘက်ကမဟုတ်ပါလော့ဟု ဆိုကြ၏။ အောင်မြင်ကြသောအခါ ထိုဟန်ဆောင် သူတို့သည် မိစ္ဆာဒိဌိတို့အား အကျွနု်ပ်တို့သည် သင်တို့ထက် မွန်မြတ်သည်မဟုတ်လော။ သင်တို့ကို ကာကွယ်စောင့်ရှောက်သည်မဟုတ်လောဟု ပြောကြ၏။ ရှင်ပြန်ထမြောက်ရသောနေ့တော်ကြီး၌ အလ္လာဟ်အသျှင်မြတ်သည် သင်တို့၏စပ်ကြားတွင် စစ်ကြောစီရင်တော်မူလိမ့်မည်။ အလ္လာဟ် အသျှင်မြတ်သည် အယူမှားသူတို့အား အယူမှန်ယုံကြည်သူတို့အား ဘယ်နည်းနှင့်မှ အောင်နိုင်နည်း ကို ပေးတော်ူမည်မဟုတ်ပေ။
4|142|၁၄၂။	မှတ်သားကြလော့။ ယုံကြည်ဟန်ဆောင်သူတို့သည် အလ္လာဟ်အသျှင်မြတ်ကို လှည့်ဖြားရန် အားထုတ်ကြ၏။ သို့သော် အလ္လာဟ်အသျှင်မြတ်ကသာလျှင် သူတို့ကို လှည့်စားတော်မူ၏။ သူတို့သည် ဆွလာသ်ဝတ်ပြုသောအခါ စိတ်မပါဘဲ ပျင်းရိ၍ လူမြင်ကောင်းအောင်သာ ဝတ်ပြုကြပြီးလျှင် အလ္လာဟ်အသျှင်မြတ်အား အနည်းငယ်သာ အာရုံပြုကြ၏။
4|143|၁၄၃။	သူတို့သည် သည်ဘက်ယိမ်း၊ ဟိုဘက်ယိုင်ကြ၏။ ဤသူတို့ဘက်လည်းမပါ ထိုသူဘက်လည်းမပါ၊ ခြံစည်းရိုးပေါ်တွင် နေသူများဖြစ်ကြ၏။ အို-မိုဟမ္မဒ် အကြင်သူအား အလ္လာဟ်အသျှင်မြတ်သည် လမ်းမှန်မှ တိမ်းစောင်းစေတော်မူ၏။ ထိုသူအတွက် သင်သည် လမ်းရှာ၍ ရနိုင်လိမ့်မည်မဟုတ်ပေ။
4|144|၁၄၄။	အို-ယုံကြည်သူအပေါင်းတို့ သင်တို့သည် ယုံကြည်သူများအစား မယုံကြည်သူတို့ကို အဆွေခင်ပွန်း အဖြစ်နှင့်မယူကြလင့်။ သင်တို့သည် အလ္လာဟ်အသျှင်မြတ်အား သင်တို့နှင့် ဆန့်ကျင်သော ထင်ရှား ခိုင်မာသော သက်သေသာဓက ပေးလိုကြသလော။
4|145|၁၄၅။	မှတ်သားကြလော့။ ယုံကြည်ဟန်ဆောင်သောသူတို့သည် ငရဲမီးအောက်ဆုံးလွှာတွင် ခံစားကြရမည်။ သင်သည် သူတို့အတွက် ကူညီသူရှာတွေ့မည်မဟုတ်ပေ။
4|146|၁၄၆။	သို့သော် အကြင်သူတို့သည် သတိနောင်တရကြ၏။ မိမိကိုယ်ကို မိမိ ပြုပြင်ကြ၏။ အလ္လာဟ် အသျှင်မြတ်အား မြဲစွာဆည်းကပ်ကြ၏။ မိမိတို့ဘာသာတရားကို အလ္လာဟ်အတွက်သာ သန့်ရှင်း အောင် လုပ်ကြ၏။ ထိုသူတို့သည် ယင်းသို့ခံစားရမည်မဟုတ်ပေ။ ဤသူတို့သည် ယုံကြည်သူတို့နှင့် အတူတကွရှိကြ၏။ အလ္လာဟ်အသျှင်မြတ်သည် ယုံကြည်သူတို့အား အောင်ဆုမင်္ဂလာတော်ကြီးကို ပေးသနားတော်မူမည်။
4|147|၁၄၇။	သင်တို့သည် အလ္လာဟ်အသျှင်မြတ်၏ဂုဏ်ကျေးဇူးတော်များကို ချီးကျူး၍ အသျှင်မြတ်အား ယုံကြည် ကြလျှင် အလ္လာဟ်အသျှင်မြတ်သည် သင်တို့အား အပြစ်ဒဏ်ခတ်တော်မူရန် အဘယ်အကြောင်း ရှိသနည်း။ အလ္လာဟ်အသျှင်မြတ်သည် ကောင်းမှုကို နှစ်သက်တော်မူသောအသျှင်၊ သိမြင်တော် မူသောအသျှင်ဖြစ်တော်မူ၏။
4|148|၁၄၈။	မတရားနှိပ်စက်ခြင်းခံရသူမှတစ်ပါး၊ အခြားသူတို့ ဒေါသပါသောစကားဆိုခြင်းကို အလ္လာဟ်အသျှင် သည် နှစ်သက်တော်မမူပေ။ အလ္လာဟ်အသျှင်မြတ်သည် အကြွင်းမဲ့ကြားတော်မူသောအသျှင် အကြွင်းမဲ့သိတော်မူသောအသျှင်တည်း။
4|149|၁၄၉။	သင်တို့သည် သုစရိုက်ကောင်းမှုကို လူသိရှင်ကြားသော်လည်းကောင်း၊ တိတ်တိတ်တိုးတိုးသော် လည်းကောင်း၊ ပြုကျင့်သည်ဖြစ်စေ၊ မကောင်းမှုကို ခွင့်လွှတ်သည်ဖြစ်စေ၊ အလ္လာဟ်အသျှင်မြတ်သည် မုချဧကန် အပြစ်လွှတ်တော်မူ၏။ အနန္တတန်ခိုးတော်သျှင်ဖြစ်တော်မူ၏။
4|150|၁၅ဝ။	မှတ်သားကြလော့။ အကြင်သူတို့သည် အလ္လာဟ်အသျှင်မြတ်နှင့် အသျှင်မြတ်၏တမန်တော်တို့ကို မယုံကြည်ကြ။ အသျှင်မြတ်နှင့် တမန်တော်များစပ်ကြားတွင် ခွဲခြားရန် ကြိုးစားကြ၏။ အကျွနု်ပ်တို့ သည် တမန်တော်အချို့ကို ယုံကြည်ကြ၏။ တစ်ချို့ကို မယုံကြည်ဟုပြောကြ၏။ ထိုစပ်ကြားတွင် အလယ်အလပ်လမ်းကို ရှာဖွေကြ၏။
4|151|၁၅၁။	ထိုသူတို့သည် အမှန်ပင် မိစ္ဆာမိုက်တို့အဘို့ဖြစ်ကြ၏။ ၎င်းတို့အဘို့ရာ ငါအသျှင်မြတ်သည် အလွန် ရှက်ဖွယ်ကောင်းသောအပြစ်ဒဏ်ကို စီရင်ထားတော်မူ၏။
4|152|၁၅၂။	သို့သော် အကြင်သူတို့သည် အလ္လာဟ်အသျှင်မြတ်နှင့် အသျှင်မြတ်၏တမန်တော်များကို ယုံကြည်ကြ ၏။ တမန်တော်များကို တစ်ပါးထက်တစ်ပါး သာလွန်မြင့်မြတ်သည်ဟု ခွဲခြားကြ။ ထိုသူတို့အား အလ္လာဟ်အသျှင်မြတ်သည် ၎င်းတို့၏လုပ်ခများကို ပေးသနားတော်မူမည်။ အလ္လာဟ်အသျှင်မြတ် သည် အတိုင်းမသိ အပြစ်လွှတ်တော်မူသောအသျှင်၊ ကောင်းကြီးမင်္ဂလာပေးသနားတော်မူလှသော အသျှင်ဖြစ်တော်မူ၏။
4|153|၁၅၃။	ရှေးကျမ်းတော်များရရှိသော အမျိုးသားတို့သည် သင်တမန်တော်အား သူတို့ထံသို့ ကောင်းကင်ဘုံမှ ကျမ်းတော်တစ်စောင် ကျရောက်လာအောင်ပြုလုပ်ရန် တောင်းဆိုကြ၏။ ရှေးကာလကသူတို့သည် တမန်တော်မူဆာအား သည့်ထက်ကြီးမားသောအရာကို တောင်းဆိုကြ၏။ အကြောင်းမူကား သူတို့သည် မူဆာအား အို-မူဆာ အလ္လာဟ်အသျှင်မြတ်ကို မျက်ဝါးထင်ထင် ဖူးမြင်ရအောင် ပြသ လော့ဟုဆိုကြ၏။ သူတို့သည် မိမိတို့မလိမ္မာမှုကြောင့် လျှပ်စစ်မုန်တိုင်းဖျက်ဆီးခြင်းကို ခံကြရ၏။ သူတို့သည် သူတို့ထံသို့ ထင်ရှားသော သာဓကများရောက်လာပြီးနောက် သူတို့သည် ထိုနွားကလေးကို ကိုးကွယ်ကြ၏။ ထိုအပြစ်ကြီးပင် ငါအသျှင်မြတ်သည် သူတို့အား ခွင့်လွှတ်တော်မူ၏။ ငါသည် တမန်တော်မူဆာအား ထင်ရှားသော တန်ခိုးအာဏာကို ပေးသနားတော်မူ၏။
4|154|၁၅၄။	ထို့ပြင် သူတို့သည် ပဋိညာဉ်ပြုလုပ်သောအခါ ငါသည် တောင်တော်ကိုကြွ၍ သူတို့အပေါ်တွင် မိုးနေစေတော်မူ၏။ ထို့ပြင် ငါသည် သူတို့အား သင်တို့သည် တံခါးပေါက်ကို ကျိုးနွံ့ရိုသေစွာ ဝင်ကြလော့ဟု ဗျာဒိတ်ပေးတော်မူ၏။ တစ်ဖန် ငါသည် သူတို့အား ဥပုဒ်သီလကို မချိုးကြလင့်ဟု ပညတ်တော်မူ၏။ တစ်ဖန် ငါသည် သူတို့ထံမှ ခိုင်မာသောပဋိညာဉ်ကို ယူတော်မူ၏။
4|155|၁၅၅။	ထို့နောက် သူတို့သည် မိမိတို့ပဋိညာဉ်ကို ဖျက်ချိုးမှု၊ အလ္လာဟ်၏နှုတ်ကပတ်တော်များကို မယုံကြည်မှု သူတို့က အကျွနု်ပ်တို့ စိတ်နှလုံးများသည် မာပြင်းလာပြီဟုဆိုမှုများကြောင့် နှလုံးမာသည်မဟုတ်ပေ။ သူတို့၏မယုံမှုကြောင့် အသျှင်မြတ်သည် သူတို့၏နှလုံးကို တံဆိပ်ခပ်နှိပ်ထားတော်မူ၏။ ထို့ကြောင့် သူတို့အနက် လူအနည်းငယ်မှတစ်ပါး အားလုံးသူတို့သည် မယုံကြည်ကြပေ။
4|156|၁၅၆။	တစ်ဖန် သူတို့၏ မယုံကြည်မှု၊ မရယမ်အား သူတို့အကြီးအကျယ် မတရားစွပ်စွဲအသရေဖျက်မှုများ ကြောင့်။
4|157|၁၅၇။	တဖန် သူတို့က အကျွနု််သည် မရယမ်၏သား အလ္လာဟ်အသျှင်မြတ်၏ တမန်တော်အီဆာကို သတ်ဖြတ်ကြသည်ဟုဆိုမှုကြောင့် သူတို့သည် သူ့အားမသတ်ကြချေ။ လက်ဝါးကပ်တိုင်တင်၍လည်း မသတ်ကြချေ။ သို့သော် ယင်းသို့ပြုသကဲ့သို့သူတို့စိတ်တွင် ထင်ပေါ်လာခြင်းသာဖြစ်၏။ မှတ်သားကြ လော့။ ၎င်းအကြောင်းနှင့်ပတ်သက်၍ သဘောကွဲလွဲသူတို့သည် ယုံမှားသံသယဖြစ်ကြ၏။ သူတို့သည် စိတ်ထင်ရာပြောကြားခြင်းမှတစ်ပါး ထိုအကြောင်းကို မသိကြပေ။ သူတို့သည် တမန်တော် အီဆာကို အမှန်ပင်မသတ်ဖြတ်ပေ။
4|158|၁၅၈။	သို့သော် အလ္လာဟ်အသျှင်မြတ်သည် အထံတော်သို့ မြှင့်တင်တော်မူ၏။ အလ္လာဟ်အသျှင်မြတ်သည် အနန္တတန်ခိုးတော်သခင်၊ အနန္တဉာဏ်တော်ရှင်ဖြစ်တော်မူ၏။
4|159|၁၅၉။	ရှေးကျမ်းတော်များကို ရရှိသောအမျိုးသားတို့အနက် တမန်တော်အီဆာအား မသေမှီ သူယုံကြည် သူမှတစ်ပါး အခြားသူတစ်ယောက်မျှမရှိချေ။ တရားစီရင်တော်မူသောနေ့တော်ကြီး၌ သူသည် သူတို့နှင့် ဆန့်ကျင်သော သက်သေတော်ဖြစ်လိမ့်မည်။
4|160|၁၆ဝ။	ရဟူဒီလူမျိုးတို့၏ မတရားမှုများကြောင့် ရှေးကတရားသည် သတ်မှတ်ထားသည့် ကောင်းသော အရာများကို ငါသည် သူတို့အား ပိတ်ပင်တားမြစ်တော်မူ၏။ အလ္လာဟ်အသျှင်မြတ်၏ လမ်းတော်မှ သူတို့၏များမြောင်သော တားဆီးမှုကြောင့်။
4|161|၁၆၁။	အတိုးငွေစားခြင်းကို တားမြစ်ထားသော်လည်း သူတို့သည် အတိုးယူခြင်းကြောင့် သူတို့သည် သူတစ်ပါးတို့၏ ဥစ္စာစီးပွားများကို ဥပါယ်တမည်ဖြင့် စားသောက်ခြင်းကြောင့် ငါသည် သူတို့အနက် မယုံကြည်သူတို့အတွက် အလွန်နာကျင်ဘွယ်သောအပြစ်ဒဏ်ကို စီရင်ထားတော်မူ၏။
4|162|၁၆၂။	သို့သော် သူတို့အနက် ပညာအလင်းရောင် ကောင်းစွာရသူများ၊ သင်တမန်တော်ကို ချပေးသနား တော်မူသော ကုရ်အာန်ကျမ်းတော်မြတ်နှင့် သင်မပွင့်မီအချိန်ကာလတွင် ချပေးသနားတော်မူသော ကျမ်းတော်များကို ယုံကြည်သူများ၊ ဆွလာသ်ကို မပျက်မကွက်ပြုသူများ၊ ဇကာသ်အလှူကိုပေးသူများ၊ အလ္လာဟ်အသျှင်မြတ်နှင့် နောက်ဆုံးနေ့တော်ကြီးကို ယုံကြည်သူများ၊ ဤသူတို့အား ငါအသျှင်မြတ် သည် အောင်ဆုင်္ဂလာတော်ကြီးကို ပေးသနားတော်မူမည်။
4|163|၁၆၃။	မှတ်သားလော့။ ငါအသျှင်မြတ်သည် တမန်တော်နူဟိုနှင့် ထိုတမန်တော်နောက်တွင်ပွင့်သော တမန်တော်များအား ၎င်းတို့၏စိတ်တွင် ငါ၏ဗျာဒိတ်တော်ကို ထင်ရှားစေသောနည်းဖြင့် ဗျာဒိတ် ပေးတော်မူသကဲ့သို့ သင့်အားလည်း ဗျာဒိတ်ပေးတော်မူ၏။ တမန်တော် အီဗရာဟီမ်၊ တမန်တော် အစ္စမာအီလ်၊ တမန်တော် အီဆတ်(က်)၊ တမန်တော် ယာကူ(တ်)နှင့် သားမြေးတို့၊ တမန်တော် အီဆာ၊ တမန်တော် အိုင့်ယု(ဘ်)၊ တမန်တော် ယူနွတ်(စ်)၊ တမန်တော် ဟာရွန်း၊ တမန်တော် စိုလိုင်မန်တို့ကို ဗျာဒိတ်ပေးသောနည်းအားဖြင့် သင့်ကိုလည်း ဗျာဒိတ်ပေးသနားတော်မူ၏။ တမန်တော် ဒါဝတ်အား ဇဘူရ်မည်သောကျမ်းတော်ကို သင်ပေးတော်မူသကဲ့သို့ သင့်အားလည်း ကုရ်အာန်ကျမ်းတော်ကို ပေးတော်မူ၏။
4|164|၁၆၄။	အချို့သောတမန်တော်များ၏အကြောင်းကို သင့်အား ငါအသျှင်မြတ်ဗျာဒိတ်ပေးတော်မူပြီ။ အချို့သောတမန်တော်အကြောင်းကို ဖော်ပြတော်မမူပေ။ တမန်တော်မူဆာအား အလ္လာဟ်အသျှင် မြတ်သည် တိုက်ရိုက်ဗျာဒိတ်ပေးတော်မူ၏။
4|165|၁၆၅။	အလ္လာဟ်အသျှင်မြတ်သည် တမန်တော်များကို ဝမ်းမြောက်ဘွယ်သတင်းကောင်း၊ ကြောက်မက်ဘွယ် သတင်းဆိုးများကို ဟောကြားဖို့ရာ စေလွှတ်တော်မူ၏။ တမန်တော်များပွင့်လာပြီးနောက် လူသားတို့ သည် အလ္လာဟ်အသျှင်မြတ်အား ဆင်ခြေစကား မတင်လျှောက်နိုင်စေရန်လည်း တမန်တော်များကို စေလွှတ်တော်မူ၏။ အလ္လာဟ်အသျှင်မြတ်သည် အနန္တဘုန်းတန်ခိုးတော်သခင်၊ အနန္တဉာဏ်တော်ရှင် ဖြစ်တော်မူ၏။
4|166|၁၆၆။	သို့သော် သင့်အားချပေးတော်မူသော ကုရ်အာန်ကျမ်းတော်မြတ်နှင့်စပ်လျဉ်း၍ အလ္လာဟ်အသျှင်မြတ် ကိုယ်တော်တိုင်ပင်လျှင် သက်သေခံတော်မူ၏။ အသျှင်မြတ်သည် ကုရ်အာန်ကျမ်းတော်ကို မိမိ၏ အနန္တဉာဏ်တော်နှင့် ချပေးသနားတော်မူ၏။ ကောင်းကင်တမန်တော်များလည်း သက်သေခံကြ၏။ အလ္လာဟ်အသျှင်မြတ်သည် သက်သေအဖြစ်ဖြင့် လုံလောက်တော်မူ၏။
4|167|၁၆၇။	မှတ်သားကြလော့။ အကြင်သူတို့သည် မယုံကြည်ကြ။ သူတစ်ပါးတို့ကို အလ္လာဟ်အသျှင်မြတ်၏ လမ်းတော်မှ တားဆီးပိတ်ပင်ကြ၏။ ထိုသူတို့သည် တရားလမ်းကြောင်းမှဝေးစွာ တိမ်းစောင်းသွား သူတို့ အမှန်ပင်ဖြစ်ကြ၏။
4|168|၁၆၈။	မှတ်သားကြလော့။ အကြင်သူသည် မတရားမမှန်မှု၌ ရောင်းဝယ်ဖောက်ကားကြ၏။ ထိုသူတို့ကို အလ္လာဟ်အသျှင်မြတ်သည် ဘယ်သောအခါမှ အပြစ်လွှတ်တော်မူမညမဟုတ်။ လမ်းမှန်သို့ ညွှန်မည်လည်းမဟုတ်ပေ။
4|169|၁၆၉။	သို့သော် သူတိုအား ငရဲလမ်းသို့ ပို့ဆောင်တော်မူမည်။ သူတို့သည် ငရဲတွင်အစဉ်အမြဲနေကြရလိမ့် မည်။ ယင်းသို့ စီရင်ရန်မှာ အလ္လာဟ်အသျှင်မြတ်အတွက် အလွန်လွယ်ကူလှ၏။
4|170|၁၇ဝ။	အို-လူသားတို့၊ တမန်တော်မိုဟမ္မဒ်သည် သင်တို့ထံသို့ သင်တို့၏ အသျှင်သခင်ထံတော်မှ မှန်ကန်သောတရားတော်ကို ယူဆောင်လာခဲ့ပြီ။ ထို့ကြောင့် သင်တို့သည် ယုံကြည်ကြလော့။ ယုံကြည်မှုသည် သင်တို့အဖို့ သာလွန်ကောင်းမြတ်၏။ သို့သော် သင်တို့မယုံကြည်ကြလျှင် မှတ်သားကြလော့။ အလ္လာဟ်မသျှင်မြတ်သည် မိုးမြေပေါ်ရှိရှိသမျှတို့ကို စိုးပိုင်တော်မူ၏။ အလ္လာဟ် အသျှင်မြတ်သည် အကြွင်းမဲ့သိမြင်တော်မူသောအသျှင်၊ အနန္တဉာဏ်တော်ရှင်ဖြစ်တော်မူ၏။
4|171|၁၇၁။	အို-ရှေးကျမ်းတော်များရသောအမျိုးသားတို့ သင်တို့သည် မိမိတို့ဘာသာတရားတော်၌ မိမိတို့ အလိုရှိရာကို မဖန်တီးမချဲ့ထွင်ကြလင့်။ အလ္လာဟ်အသျှင်မြတ်နှင့်စပ်လျဉ်း၍ မှန်သောစကားမှ တစ်ပါး အခြားစကားတစ်ခွန်းတပါဒမျှ မပြောဆိုကြလင့်။ မရယမ်၏သား အီဆာဖြစ်သော မေရှိယာ သည် အလ္လာဟ်အသျှင်မြတ်စေလွှတ်တော်မူသော တမန်တော်တစ်ပါးသာဖြစ်၏။ မရယမ်ထံသို့ ပေးထားသော်မူသော ဗျာဒိတ်စကားတော်ဖြစ်၏။ အသျှင်မြတ်ထံတော်မှ ဝိညာဉ်ဖြစ်၏။ ထို့ကြောင့် သင်တို့သည် အလ္လာဟ်အသျှင်မြတ်နှင့် အသျှင်မြတ်၏တမန်တော်တို့ကို ယုံကြည်ကြလော့။ ''သုံးဦး''ဟု မဆိုကြလင့်။ ရပ်တန့်ကြလော့။ ယင်းရပ်တန့်ခြင်းသည် သင်တို့အတွက် သာလွန် ကောင်းမွန်၏။ အလ္လာဟ်အသျှင်မြတ်သည် တစ်ဆူတည်းသောအသျှင်သခင်ဖြစ်တော်မူ၏။ သားရတနာရှိခြင်း၊ အညစ်အကြေးသည် အသျှင်မြတ်၏ အလွန်မြင့်မြတ်သန်ရှင်း စုံလင်တော်မူခြင်း ဂုဏ်တော်နှင့် ဖီလာဖြစ်၏။ အလ္လာဟ်အသျှင်မြတ်သည် မိုးကောင်းကင်နှင့် ကမ္ဘာမြေပေါ်ဝယ် ရှိရှိသမျှအပေါင်းတို့ကို သိမ်းရုံးစိုးပိုင်တော်မူ၏။ အလ္လာဟ်အသျှင်မြတ်သည် ကာကွယ်စောင့်ရှောက် သူအဖြစ်ဖြင့် လုံလောက်တော်မူ၏။
4|172|၁၇၂။	ခရစ်တော်က အလ္လာဟ်အသျှင်မြတ်၏ကျေးကျွန်တမန်တော်ဖြစ်ရခြင်းသည် အလွန်သေးသိမ် ဂုဏ်နိမ့်သည်ဟု ဘယ်သောအခါမှ ယူဆလိမ့်မည်မဟုတ်ပေ။ အလ္လာဟ်အသျှင်မြတ်အထံတော်၌ မျက်နှာရသော ကောင်းကင်တမန်တော်တို့လည်း ယင်းသို့ယူဆကြလိမ့်မည်မဟုတ်ပေ။ အကြင်သူက အလ္လာဟ်အသျှင်မြတ်၏ အမှုတော်ထမ်းခြင်းသည် ယုတ်ညံ့သိမ်ဖျင်းသည်ဟုထင်မှတ်၍ မာန်မာန ကြီး၏။ ထိုသူကဲ့သို့သောသူတို့အားလုံးကို အသျှင်မြတ်သည် ရှေ့မှောက်တော်သို့ စုရုံးတော်မူလိမ့် မည်။
4|173|၁၇၃။	ထိုအခါ အကြင်သူတို့သည် ယုံကြည်မှုတရားကို လက်ကိုင်ထားလျက် သုစရိုက်ကောင်းမှုများကို ပွားများ၏။ ထိုသူတို့အား အလ္လာဟ်မြတ်သည် သူတို့၏အကျိုးဆက်မည်သော လုပ်ခများကို ပြည့်စုံစွာ ပေးသနားတော်မူလိမ့်မည်။ ထိုပြင် အသျှင်မြတ်၏ အနန္တကောင်းကြီးမင်္ဂလာတော်မှ အပိုဆုကိုလည်း ပေးသနားတော်မူလိမ့်မည်။ အကြင်သူတို့သည် အသျှင်မြတ်၏ အမှုတော်ထမ်းခြင်းကို ယုတ်ညံ့ သည်ဟုထင်မှတ်၍ မာန်မာနကြီး၏။ သူတို့ကို အလ္လာဟ်အသျှင်မြတ်သည် အလွန်ပြင်းပြ နာကျင်ဖွယ်သောအပြစ်ဒဏ် ခတ်တော်မူလိမ့်မည်။ သူတို့သည် မိမိတို့အား အလ္လာဟ်အသျှင်မြတ်မှတစ်ပါး သူတို့ကို စောင့်ရှောက်သူ အဆွေခင်ပွန်း ကိုသော်လည်းကောင်း၊ ကူညီသူကိုသော်လည်းကောင်း ရရှိကြလိမ့်မည် မဟုတ်ပေ။
4|174|၁၇၄။	အို-လူသားတို့ သင်တို့၏အသျှင်သခင်အထံတော်မှ သက်သေသာဓကစ်ပါး သင်တို့ထံသို့ ယခု ကျရောက်လာပြီး။ ငါအသျှင်မြတ်သည် သင်တို့ထံသို့ အလွန်ကြည်လင်တောက်ပသော ရောင်ခြည် တော်ကို ချပေးတော်မူပြီ။
4|175|၁၇၅။	အကြင်သူတို့သည် အလ္လာဟ်အသျှင်မြတ်ကို ယုံကြည်ကြ၏။ မြဲမြံစွာ ဆည်းကပ်ကြ၏။ ထိုသူတို့အား အလ္လာဟ်အသျှင်မြတ်သည် မိမိ၏ မဟာကရုဏာတော် အနန္တကောင်းကြီးမင်္ဂလာတော်အတွင်းသို့ ဝင်စေတော်မူလိမ့်မည်။ အထံတော်သို့ ဖြောင့်တန်းစွာလာသော လမ်းတော်ကြီးကိုလည်း ပြသတော် မူလိမ့်မည်။
4|176|၁၇၆။	သူတို့သည် သင်တမန်တော်ထံမှ စီရင်ထုံးတစ်ခုကို တောင်းဆိုကြ၏။ ဟောကြားလော့။ အလ္လာဟ်အသျှင်မြတ်သည် ဆွေဝေးမျိုးဝေးတို့နှင့်ပတ်သက်၍ ပညတ်ပြဌာန်းတော်မူပြီ။ အကယ်၍ ယောကျ်ားတစ်ယောက်သည် သားသမီးမရှိဘဲ ကွယ်လွန်သေဆုံး၍ အစ်မ၊ သို့မဟုတ် နှမ တစ်ယောက်ကျန်ရှိသော် သူမ၏ ဝေစုမှာ အမွေပစ္စည်းတစ်ဝက်ဖြစ်၏။ သူမသည် သားသမီးမရှိဘဲ သေလျှင် သူလည်း ထိုနည်းတူ သူမထံမှ အမွေရမည်။ အကယ်၍ အစ်မနှစ်ယောက်သော် လည်းကောင်း၊ နှမ နှစ်ယောက်သော်လည်းကောင်း၊ အစ်မ၊ နှမ ပေါင်း နှစ်ယောက်သော် လည်းကောင်းရှိကြလျှင် သူတို့၏ဝေစုမှာ အမွေပစ္စည်းသုံးပုံနှစ်ပုံဖြစ်၏။ ညီအစ်ကို မောင်နှမတို့ ဖြစ်ကြလျှင် ယောကျ်ားတစ်ယောက်၏ဝေစုသည် မိန်းမနှစ်ယောက်၏ ဝေစုနှင့်တူညီရမည်။ အလ္လာဟ်အသျှင်မြတ်သည် သင်တို့အမှားမပြုစေခြင်းငှား တရားတော်ကို ရှင်းလင်းထုတ်ပြန်တော် မူ၏။ အလ္လာဟ်အသျှင်မြတ်သည် အရာခပ်သိမ်းကုန်တို့ကို သိတော်မူသော အနန္တဉာဏ်တော်ရှင် ဖြစ်တော်မူ၏။
5|1|၁။	အို-ယုံကြည်သူအပေါင်းတို့ သင်တို့သည် မိမိတို့ဂတိသစ္စာများကို စောင့်ထိန်းကြလော့။ ဤစူရာဟ် တော်တွင် မစားသုံးရဟု တားမြစ်ထားသော ခြေလေးချောင်းတိရစ္ဆာန်များမှတစ်ပါး၊ အခြား ခြေလေချောင်းတိရစ္ဆာန်များ၏အသားကို သင်တို့အဖို့ တရားဝင် မင်္ဂလာရှိသော အစားအစာ ဖြစ်သည်ဟု ပြဌာန်းတော်မူ၏။ သင်တို့သည် ကအ်ဘာကျောင်းတော်သို့ ဟဂျ်ပြုသွားနေစဉ် အမဲလိုက်ခြင်းသည် တရားမဝင်။ အမင်္ဂလာဖြစ်၏။ မှတ်သားကြလော့။ အလ္လာဟ်အသျှင်မြတ်သည် မိမိနှစ်သက်တော်မူသောကျင့်စဉ်ကို ပညတ်တော်မူ၏။
5|2|၂။	အို-ယုံကြည်သူအပေါင်းတို့ သင်တို့သည် အလ္လာဟ်အသျှင်မြတ်၏ အမှတ်သညာကျောင်းတိုင်များ၊ လထူး-လမြတ် ပူဇော်သက္ကာရများ၊ ပန်းကုံးများ၊ အလ္လာဟ်အသျှင်မြတ်၏ ဂုဏ်ကျေးဇူးတော်နှင့် နှစ်သက်မြတ်နိုးတော်မူခြင်းများကို လိုလား၍ ကအ်ဘာကျောင်းတော်သို့ ဝတ်တက်ရန်သွားသူများကို မရိုမသေ၊ မထီလေးစား ရှုံ့ချပြောဆိုခြင်းကိုမပြုကြလင့်။ သို့သော် သင်တို့သည် ထူးမြတ်လှသော အောင်မြေမှ ထွက်ခွာသွားပြီးသောအခါ အမဲလိုက်ခွင့်ရှိကြ၏။ သင်တို့အား ဘေးမဲ့ပလီကျောင်းတို့သို့ ဝတ်တက်ရန်မသွားရန်၊ လွန်လေပြီးသောအချိန်တစ်ချိန်က တားမြစ်ပိတ်ပင်ဘူးသူတို့ကို မုန်းတီးသော စိတ်သဘောက သင်တို့အား တရားကျူးလွန်အောင် သွေးမဆောင်ကြစေလင့်။ သို့သော် သင်တို့သည် အချင်းချင်း တစ်ယောက်ကိုတစ်ယောက် သုစရိုက်ကောင်းမှုအားထုတ်ရန်နှင့် အသျှင်မြတ်နှင့် တရားတော်ကိုကြည်ညိုရန် တိုက်တွန်းကူညီကြလော့။ သင်တို့သည် ဒုစရိုက်မကောင်းမှုနှင့် ပြစ်မှုကျူးလွန်မှုပြုလုပ်ရန်၊ အချင်းချင်း တစ်ယောက်ကိုတစ်ယောက် မရိုင်းပင်းကြလင့်။ အလ္လာဟ် အသျှင်မြတ်၏အမှုတော်ကို ကြေကုန်အောင် ထမ်းဆောင်ကြလော့။ မှတ်သားကြလော့။ အလ္လာဟ်အသျှင်မြတ်သည် အပြစ်ဒဏ်ခတ်တော်မူရာ၌ ပြင်းထန်တော်မူ၏။
5|3|၃။	သင်တို့သည် အစားရဟုတားမြစ်တော်မူသော အစားအစာများမှာ အသေသား၊ သွေး၊ ဝက်သား၊ အလ္လာဟ်အသျှင်မြတ်၏နာမတော်မှတစ်ပါး အခြားနာမည်ကို အာရုံပြု၍သတ်သောတိရစ္ဆာန်၏ အသား၊ အမြင့်မှလိမ့်ကျ၍သေသောတိရစ္ဆာန်သား၊ ဦးချိုဖြင့်ခွေ့၍သေသော တိရစ္ဆာန်သား၊ မသေမီ တရားဝင်ဖြစ်အောင် သင်တို့မသတ်ဖြတ်ရဘဲ သားရဲတိရစ္ဆာန်တိုက်သော တိရစ္ဆာန်သား၊ ရုပ်ပွား ဆင်းတုများကို ပူဇော်သောယဇ်ကောင်သားတို့ဖြစ်၏။ မြှားနှိုက်၍ ကံစမ်းခြင်းတည်းဟူသော အယူဝါဒကိုလည်း တားမြစ်တော်မူ၏။ ဤအယူဝါဒသည် စက်ဆုပ်ရွံ့ရှာဖွယ်ကောင်း၏။ ဤနေ့၌ မိစ္ဆာဒိဌိတို့သည် သင်တို့၏ ဘာသာအယူဝါဒကို ဖျက်ဆီးမှုတွင် စိတ်ပျက်လက်လျှော့ရပြီ။ ထို့ကြောင့် သူတို့ကို မကြောက်လန့်ကြလင့်။ ငါအသျှင်မြတ်ကိုသာလျှင် ကြောက်ရွံ့ကြလော့။ ဤနေ့၌ ငါသည် သင်တို့အတွက် သင်တို့၏ဘာသာအယူဝါဒကို စုံလင်စေတော်မူပြီ။ သင်တို့အပေါ်၌ ငါ၏ ကောင်းချီးမင်္ဂလာတော်သည် ပြည့်စုံပြီ။ သင်တို့အတွက် အစ္စလာမ်ကို ဘာသာအယူဝါဒအဖြစ်ဖြင့် ရွေးချယ်တော်မူပြီ။ အကြင်သူသည် စားလိုသောဆန္ဒကြောင့်မဟုတ်ဘဲ ဆာလောင်ငတ်မွတ်သိမ့် ခြင်းကြောင့် တရားမဝင်၊ အမင်္ဂလာအစားအစာကိုစားရလျှင် အလ္လာဟ်အသျှင်မြတ်သည် အမှန်ပင် အပြစ်လွှတ်တော်မူ၏။ ကောင်းချီးမင်္ဂလာပေးသနားတော်မူ၏။
5|4|၄။	အို-မိုဟမ္မဒ် သူတို့သည် သင်အား သူ့အတို့အတွက် အဘယ်အရာဝထ္ထုများသည် တရားဝင်သနည်း ဟု မေးမြန်းကြ၏။ သင်ဟောကြားလော့။ ဟယ် အချင်းတို့ ကောင်းမြတ်သန့်ရှင်းသောအရာများ သည် တရားဝင်မင်္ဂလာရှိသော အစားအစာဖြစ်၏။ အလ္လာဟ်အသျှင်မြတ်သည် သင်တို့အား သွန်သင်ပြသတော်မူသောအရာကို သင်တို့သည် အမဲလိုက်ခွေးများကို သွန်သင်လေ့ကျင့်သကဲ့သို့ မိမိတို့ တိရစ္ဆာန်နှင့် ငှက်များကို အမဲလိုက်ဖမ်းခြင်းကို သွန်သင်လေ့ကျင့်ထား၏။ ထိုတိရစ္ဆာန်များ ဖမ်းဆီးပေးသောအမဲ၏အသားကိုလည်းကောင်း၊ အမဲပေါ်တွင် အလ္လာဟ်အသျှင်မြတ်၏ နာမတော်ကို ရွတ်ဖတ်ပြီးလျှင် သုံးစွဲမှီဝဲကြလော့။ သင်တို့သည် အလ္လာဟ်အသျှင်မြတ်၏ အမှုတော်ကို ကြေပြွန်အောင် ထမ်းဆောင်ကြလော့။ မှတ်သားကြလော့။ ---အလ္လာဟ်အသျှင်မြတ်သည် စစ်ကြော စီရင်ခြင်း၌ ထက်မြတ်လျင်မြန်တော်မူ၏။
5|5|၅။	ဤနေ့၌ မွန်မြတ်သောအရာဝထ္ထုများအားလုံးကို သင်တို့အဖို့ရာ တရားဝင်မင်္ဂလာရှိသောပစ္စည်း အဖြစ်ဖြင့် ပြဌာန်းတော်မူပြီ။ ရှေးကျမ်းတော်များကို ရရှိသောအမျိုးသားတို့၏အစားအစာသည် သင်တို့အတွက် တရားဝင်မင်္ဂလာရှိသောအစာအဟာရဖြစ်၏။ သင်တို့၏အစားအစာသည် သူတို့အတွက် တရားဝင်မင်္ဂလာရှိသောအစာဖြစ်၏။ ထိုနည်းတူ အသျှင်မြတ်နှင့်တရားတော်ကို ကြည်ညိုယုံကြည်သူ အမျိုးသမီးများနှင့် သင်တို့အလျင် ကျမ်းတော်များကို ရရှိသူအမျိုးသားတို့ထဲမှ အသျှင်မြတ်နှင့်တရားတော်ကို ကြည်ညိုသူအမျိုးသမီးများကို သင်တို့စုံဘက်ဖို့ရာ တရားသဖြင့် လက်ထပ်နိုင်သောမိန်းမများဖြစ်ကြ၏။ သို့သော် သင်တို့သည် သူတို့အား ခန်းဝင်ပစ္စည်းပေး၍ လက်ထပ်ယူကြလော့။ တင့်တယ်သိုက်မြိုက်ဂုဏ်ရှိစွာ ပေါင်းသင်းကြလော့။ ခေတ္တခဏ မေထုံမှီဝဲ ကြဖို့ရာ မယူကြလင့်။ တိတ်တဆိတ် အမြှောင်မယားအဖြစ်နှင့်လည်း မယူကြလင့်။ အကြင်သူသည် တရားတော်ကို မယုံကြည်၊ ငြင်းပယ်၏။ ထိုသူ၏ ကြိုးစားပြုလုပ်မှုသည် အကျိုးမရှိ အလဟဿသာ ဖြစ်၏။ ထိုသူသည် နောင်ဘဝ၌ ဆုံးရှုံးပျက်စီးသူတို့ဘောင်တွင် အပါအဝင်ဖြစ်၏။
5|6|၆။	အို-ယုံကြည်သူအပေါင်းတို့ သင်တို့သည် ဆွလာသ်ဝတ်ပြုရန် ထကြသောအခါ သင်တို့၏မျက်နှာ များ၊ လက်များကို တတောင်ဆစ်များအထိ ဆေးကြောကြလော့။ သင်တို့၏ဦးခေါင်းများကို ဖြည်းညှင်းသာယာစွာ ပွတ်သပ်ကြလော့။ သင်တို့၏ခြေများကို ခြေမျက်စိများအထိ ဆေးကြောကြ လော့။ အကယ်၍ သင် မသန့်ရှင်းညစ်ပတ်နေလျှင် ရေချိုးပြီး သန့်စင်အေင်ပြုကြလော့။ ထို့ပြင် သင်တို့သည် မကျန်းမာသောအခါ၌လည်းကောင်း၊ ခရီးသွားသောအခါ၌လည်းကောင်း၊ ကျင်ကြီး ကျင်ငယ်စွန့်ကြသောအခါ၌လည်းကောင်း၊ မိန်းမများနှင့် ထိခိုက်ကြသောအခါ၌လည်းကောင်း ရေမရနိုင်ကြလျှင် သန့်ရှင်းစင်ကြယ်သောမြေမြင့်ပေါ်ကိုသွား၍ မြေမှုန့်အချို့နှင့် မျက်နှာနှင့် လက်များကို ပွတ်သပ်ကြလော့။ အလ္လာဟ်အသျှင်မြတ်သည် သင်တို့အား ကြီးလေးသောတာဝန်ကို ပေးလိုတော်မူပေ။ သို့သောည် သင်တို့သည် အသျှင်မြတ်ဂုဏ်ကျေးဇူးတော်တို့ကို ချီးကျူးစေရန် အသျှင်မြတ်သည် သင်တို့အား သန့်ရှင်းစေတော်မူ၍ သင်တို့အပေါ်တွင် ကောင်းချီးမင်္ဂလာတော်ကို စုံလင်စေလိုတော်မူ၏။
5|7|၇။	သင်တို့သည် အလ္လာဟ်အသျှင်မြတ်၏ဂုဏ်ကျေးဇူးတော်ကို ချီးကျူးကြလော့။ သင်တို့သည် အကျွနု်ပ်တို့သည် ကြားကြပါ၏။ နာယူလိုက်နာကြပါ၏ဟု တင်လျှောက်သောအခါ သင်တို့သည် အသျှင်မြတ်နှင့် ယုံကြည်မှုပဋိညာဉ်စာချုပ် ချုပ်ဆိုလေပြီ။ ထိုစာချုပ်ကို စောင့်ထိန်းကြလော့။ အလ္လာဟ်အသျှင်မြတ်၏ အမှုတော်ကို ကောင်းစွာထမ်းဆောင်ကြလော့။ မှတ်သားကြလော့။ အလ္လာဟ်အသျှင်မြတ်သည် သင်တို့၏စိတ်နှလုံးများအတွင်း ရှိသည်တို့ကို အကြွင်းမဲ့သိမြင်တော် မူ၏။
5|8|၈။	အို-ယုံကြည်သူအပေါင်းတို့ သင်တို့သည် အလ္လာဟ်အသျှင်မြတ်အတွက် မှန်ကန်ဖြောင့်မတ် တည်ကြည်သောသက်သေများ ဖြစ်ကြလော့။ သင်တို့၏မုန်းတီးမှုက သင်တို့အား သူတစ်ပါးကို မတရားပြုဖို့ရာ သွေးဆောင်မှုကို မပြုမိစေလင့်။ တရားသဖြင့်ပြုကြလော့။ ယင်းပြုကျင့်မှုသည် ကောင်းသောအကျင့်သီလနှင့် ပိုမိုနီးကပ်၏။ သင်တို့သည် အလ္လာဟ်အသျှင်မြတ်၏အမှုတော်ကို ထမ်းဆောင်ကြလော့။ မှတ်သားကြလော့။ အလ္လာဟ်အသျှင်မြတ်သည် သင်တို့ပြုသမျှကို အကြွင်းမဲ့ သိမြင်တော်မူ၏။
5|9|၉။	အလ္လာဟ်အသျှင်မြတ်သည် ယုံကြည်လျှက် သုစရိုက်ကောင်းမှုပွားများသူတို့အား ဂတိဗျာဒိတ် ပေးတော်မူပြီ။ အပြစ်လွှတ်ခြင်းနှင့် အောင်ဆုမင်္ဂလာကြီးသည် သူတို့အဖို့ဖြစ်၏။
5|10|၁ဝ။	မယုံကြည်ဘဲ ငါအသျှင်မြတ်၏ ဗျာဒိတ်တော်များကို ငြင်းငယ်သူများသည် အဝီစိငရဲကို တရားသဖြင့် ပိုင်ဆိုင်သူများဖြစ်ကြ၏။
5|11|၁၁။	အို-ယုံကြည်သူအပေါင်းတို့ သင်တို့သည် အလ္လာဟ်အသျှင်မြတ်၏ကျေးဇူးတော်ကိုလည်းကောင်း၊ အသင်းတစ်သင်းသည် သင်တို့အား ဘေးအန္တရာယ်ပြုရန် သူတို့၏လက်များကို သင်တို့အပေါ် မိုးထားဖို့ရာ၊ စိတ်ရှိတ်သောအခါ အသျှင်မြတ်သည် ထိုလက်များကို ဆွဲငင်ဖယ်ရှားတော်မူသည်ကို လည်းကောင်း သတိရကြလော့။ သင်တို့သည် အလ္လာဟ်အသျှင်မြတ်၏အမှုတော်ကို ထမ်းရွက်ကြ လော့။ ယုံကြည်သူတို့သည် အလ္လာဟ်အသျှင်မြတ်ကိုသာလျှင် ယုံကြည်ကိုးစားကြလော့။
5|12|၁၂။	ရှေးအခါက အလ္လာဟ်အသျှင်မြတ်သည် အစ္စရာအီလ်အမျိုးသားတို့နှင့် ပဋိညာဉ်ဖွဲ့တော်မူ၏။ ငါအသျှင်မြတ်သည် သူတို့အထဲမှ အကြီးအကဲ ရှေ့ဆောင်ဆယ့်နှစ်ယောက်ကို ရွေးချယ်တော်မူ၍ ဤသို့ ဗျာဒိတ်ပေးတော်မူ၏။ အို-ခေါင်းဆောင်တို့ မှတ်သားကြလော့။ ငါသည် သင်တို့နှင့်အတူ ရှိတော်မူ၏။ သင်တို့သည် ဆွလာသ်ဝတ်ပြုခြင်း၊ ဇကာသ်အလှူဒါနကိုပေးကမ်းခြင်း၊ ငါ၏ တမန်တော်များကိုယုံကြည်ခြင်း၊ ကူညီထောက်ခံခြင်း၊ အလ္လာဟ်အသျှင်မြတ်အား သဒ္ဒါကြည်ညို သော စေတနာဖြင့် ကြွေးမြီချခြင်းတို့ကို ပြုလုပ်ကြလျှင် ငါအသျှင်သည် မုချဧကန် သင်တို့၏ အပြစ်များကို လွှတ်တော်မူမည်။ အောက်တွင် အသွယ်သွယ်စီးဆင်းလျှက်ရှိသော ဥယျာဉ်တော်ကြီး အတွင်းသို့ သင်တို့ကို အမှန်ပင်ပို့ဆောင်တော်မူမည်။ သင်တို့အနက် အကြင်သူသည် ငါ့အထံတော် ၌ ပဋိညာဉ်ခံပြီးသည့်နောက် မယုံကြည် ဖောက်ပြန်၏။ ထိုသူသည် ထင်ရှားသောလမ်းတော်ကြီးမှ တိမ်းစောင်းသွားမည်သာတည်း။
5|13|၁၃။	သူတို့သည် ဂတိသစ္စာဖောက်ဖျက်ကြသောကြောင့် ငါသည် သူတို့ကို ကျိန်ဆဲတော်မူ၏။ သူတို့ စိတ်နှလုံးကို ရိုင်းစိုင်းမာပြင်းစေတော်မူ၏။ သူတို့သည် စကားလုံးများကို ရှိရင်းစွဲနေရာမှ အဓိပ္ပါယ် မှောက်မှားအောင် ရွှေ့ပြောင်းကြ၍ သူတို့အား ဆုံးမသွန်သင်သော စကားအချို့တို့ကို မေ့လျှော့ ပစ်ကြ၏။ သူတို့အထဲမှ အနည်းငယ်သောသူတို့မှတစ်ပါး အခြားသူတို့အားလုံးပင် သစ္စာဖောက်ပြန် သည်ကို မဆုံးနိုင်အောင် သင် တွေ့ကြံုရမည်သာတည်း။ သို့သော် သင်သည် သူတို့အား သည်းခံ၍ အပြစ်လွှတ်လော့။ မှတ်သားလော့။ အလ္လာဟ်အသျှင်သည် သနားကျင်နာတတ်သူတို့ကို ချစ်ခင် မြတ်နိုးတော်မူ၏။
5|14|၁၄။	အကျွနု်ပ်တို့သည် ခရစ်ယာန်ဘာသာဝင်များအမှန်ပင်ဖြစ်ပါသည်ဟုဆိုသူများနှင့် ငါအသျှင်မြတ်သည် ပဋိညာဉ်ပြုတော်မူ၏။ သို့သော်သူတို့သည် ၎င်းတို့အား ဆုံးမသွန်သင်ချက်များ တစ်စိတ်တစ်ဒေသကို မေ့လျော့ပစ်ကြ၏။ ထို့ကြောင့် ရှင်ပြန်ထမြောက်ရသောနေ့တော်ကြီးတိုင်အောင် သူတို့အထဲ၌ မသင့်မတင့် စိတ်နှလုံးမုန်းတည်းအငြိုးထားစိတ်ကို လှုံ့ဆော်ပေးတော်မူ၏။ ထိုနေ့တော်ကြီး၌ အလ္လာဟ်အသျှင်မြတ်သည် သူတို့အား သူတို့၏လက်ရာခြေရာများကို ပြတော်မူလိမ့်မည်။
5|15|၁၅။	အို-ရှေးကျမ်းတော်ရရှိသူအပေါင်းတို့ ဤအချိန်ကာလတွင် ငါ၏တမန်တော်သည် သင်တို့ထံသို့ ရောက်ရှိလာပြီ။ ဤတမန်တော်သည် သင်တို့ဖုံးကွယ်ထားလေ့ရှိသော ပညတ်တရားတော် အမြောက်အများကို ရှင်းလင်းဟောကြား၏။ များစွာသောပြစ်မှုများကိုလည်းလွှတ်၏။ ယခုမူကား အလ္လာဟ်အသျှင်မြတ်အထံတော်မှ သင်တို့ထံသို့ ရောင်ခြည်တော်နှင့် ရှင်းလင်းထင်ရှားသော ကျမ်းတော်တစ်စောင်ရောက်ရှိလာပြီ။
5|16|၁၆။	ထိုကျမ်းတော်အားဖြင့် အလ္လာိဟ်အသျှင်မြတ်သည် မိမိနှစ်သက်မြတ်နိုးတော်မူခြင်းကို ရှာမှီးသူတို့ အား အေးချမ်းသာယာရေးလမ်းများသို့ ညွှန်ပြတော်မူ၏။ အသျှင်မြတ်သည် မိမိ၏ပညတ်တော် အားဖြင့် သူတို့ကို အမှောင်ထုမှ အလင်းရောင်အတွင်းသို့ ကယ်မတော်မူ၏။ သူတို့အား သမ္မာ ဖြောင့်မတ်သောလမ်းကို ပြသတော်မူ၏။
5|17|၁၇။	အလ္လာဟ်အသျှင်မြတ်သည် မရယမ်၏သား မေရှိယခရစ်တော်အမှန်ပင်ဖြစ်သည်ဟုဆိုသောသူတို့ သည် မိစ္ဆာဒိဌိမုချဖြစ်၏။ အို-တမန်တော် ဟောကြားလော့။ ဟယ်-အချင်းတို့ သင်တို့ဆိုသည့်အတိုင်း ဖြစ်မူ အလ္လာဟ်အသျှင်မြတ်သည် မရယမ်၏သား မေရှိခရစ်တော် သူ၏မယ်တော်နှင့် ကမ္ဘာပေါ်ရှိ လူတိုင်းကို ဖျက်ဆီးလိုတော်မူပါလျှင် အဘယ်သူသည် အလ္လာဟ်အသျှင်မြတ်ကို တားဆီးနိုင်သနည်း။ အလ္လာဟ်အသျှင်မြတ်သည် မိုးကောင်းကင်ကမ္ဘာမြေကြီးနှင့် မိုးမြေစပ်ကြားရှိသမျှအပေါင်းတို့ကို အစိုးရတော်မူ၏။ အလိုတော်ရှိရာကို ဖန်ဆင်းတော်မူ၏။ အရာခပ်သိမ်းကုန်တို့ကို ပြုစွမ်းနိုင်တော် မူ၏။
5|18|၁၈။	ရဟူဒီအမျိုးသား၊ ခရစ်ယာန်ဘာသာဝင်အမျိုးသားတို့က အကျွနု်ပ်တို့သည် အလ္လာဟ်အသျှင်မြတ်၏ သားတော်များဖြစ်ကြ၏။ အလ္လာဟ်အသျှင်မြတ်၏အချစ်တော်များ ဖြစ်ကြ၏ဟုဆိုကြ၏။ အို-တမန်တော် သင်ဟောကြားလော့။ ဟယ်-အချင်းတို့ အသျှင်မြတ်သည် သင်တို့ကို သင်တို့၏ အပြစ်များအတွက် အဘယ်ကြောင့် ဒဏ်ခတ်တော်မူသနည်း။ သင်တို့ပြောသည့်အတိုင်း မဟုတ်ပေ။ သင်တို့သည် အသျှင်မြတ်ဖန်ဆင်းတော်မူသော သေတတ်သည့်လူသားများသာဖြစ်၏။ အသျှင်မြတ်သည် အပြစ်လွှတ်လိုတော်မူသောသူများကို အပြစ်လွှတ်တော်မူ၏။ အပြစ်ပေးလိုတော် မူသောသူများကို အပြစ်ပေးတော်မူ၏။ အလ္လာဟ်အသျှင်မြတ်သည် အထက်ကောင်းကင်ဘုံ၊ အောက် မဟာပထဝီမြေကြီးနှင့် မိုးမြေစပ်ကြား ရှိရှိသမျှအပေါင်းတို့ကို သိမ်းရုံးစိုးပိုင်တော်မူ၏။ သင်တို့အားလုံးသည် အသျှင်မြတ်အထံတော်သို့ ပြန်ရမည်သာတည်း။
5|19|၁၉။	အို-ရှေးကျမ်းတော်ရရှိသူအပေါင်းတို့ အကျွနု်ပ်ထံသို့ မင်္ဂလာရှိသောသတင်းကိုသော်လည်းကောင်း၊ မင်္ဂလာမရှိသောသတင်းကိုသော်လည်းကောင်း မေးကြားဖို့ရာ တမန်တော်တစ်ပါးမှ မရောက်လာချေ ဟု သင်တို့ မပြောနိုင်စိမ့်သောငှာ ငါ၏တမန်တော်သည် သင်တို့ထံသို့ ယခုပွင့်လာပြီ။ တမန်တော်များ အဆက်ဖြတ်ပြီးမှ ဤတမန်တော်ပွင့်လာ၏။ သူသည် သင်တို့အား အရာရာကို ရှင်းလင်းဟောကြား ၏။ ယခုမူကား ဝမ်းမြောက်ဘွယ်သတင်း၊ ကြောက်လန့်တုန်လှုပ်ဘွယ်သတင်းပေးသူ တမန်တော် သည် သင်တို့ထံသို့ရောက်လာပြီ။ အလ္လာဟ်အသျှင်မြတ်သည် အရာရာကို ပြုစွမ်းနိုင်တော်မူ၏။
5|20|၂ဝ။	တမန်တော်မူဆာအကြောင်းကို သတိရလော့။ သူသည် မိမိအမျိုးသားတို့အား အို-အကျွနု်ပ်၏ သားချင်းအပေါင်းတို့ သင်တို့သည် မိမိတို့အား အလ္လာဟ်အသျှင်မြတ်ပြုတော်မူသော ဂုဏ်ကျေးဇူး တော်များကို ချီးကျူးကြလော့။ အသျှင်မြတ်သည် သင်တို့အထဲမှ တမန်တော်များကို ရွေးကောက် ခန့်တော်မူ၏။ သင်တို့ကို ပြည့်ရှင်ဘုရင်ရာထူးများနှင့် မြှောက်စားတော်မူ၏။ အသျှင်မြတ်သည် အခြားကျေးတော်မျိုး၊ ကျွန်တော်မျိုးတို့ကို ပေးသနားတော်မမူသောအရာဝထ္ထုများကို သင်တို့အား ပေးသနားတော်မူ၏။
5|21|၂၁။	အို-အကျွနု်ပ်၏အမျိုးသားအပေါင်းတို့ အလ္လာဟ်အသျှင်မြတ်သည် သင်တို့အဖို့အရာ အသီးသီး သတ်မှတ်ထားတော်မူသည့် ထူးမြတ်လှသောအောင်မြေကို ဝင်ရောက်နေထိုင်ကြလော့။ ထွက်ပြေး လာခြင်းမပြုကြလင့်။ အမှန်မှာ သင်တို့ထွက်ပြေးလျှင် ဆုံးရှုံးသူကဲ့သို့သာ ပြန်လာရသည်ဖြစ်၏။
5|22|၂၂။	သူတို့က အို-မူဆာ အလွန်ကြီးမားသောလူမျိုးသည် ထိုအရပ်ဒေသ၌ အမှန်နေထိုင်ကြ၏။ သူတို့သည် ထိုနေရာမှထွက်မသွားသည့်ကာလအတွင်း အကျွနု်ပ်တို့သည် အမှန်ပင် ထိုနေရာကို ဝင်ကြမည် မဟုတ်ပေ။ သူတို့ထွက်ခွာသွားသောအခါ အကျွနု်ပ်တို့ ဝင်ကြမည်ဟုဆိုကြ၏။
5|23|၂၃။	ထိုအခါ သူတို့အထဲမှ အလ္လာဟ်အသျှင်မြတ်ကို ကြောက်ရွံ့ရိုကျိုး၍ အသျှင်မြတ် ကျေးဇူးပြုတော် မူခြင်းခံရသူနှစ်ဦးက ဟယ်-အချင်းတို့ သင်တို့သည် မြို့တံခါးပေါက်မှ ဝင်ကြလော့။ ယင်းသို့ ဝင်ကြလျှင် သင်တို့အမှန်ပင် အောင်နိုင်ကြပါမည်။ သင်တို့သည် ယုံကြည်သူများ မုချဧကန်ဖြစ်ကြ ပါလျှင် အသျှင်မြတ်ကို ယုံကြည်ကိုးစားကြပါလော့ဟု ပြောကြားကြ၏။
5|24|၂၄။	သူတို့က အို-မူဆာ ထိုကြီးမားသောသူတို့ ရှိသေးသမျှကာလပတ်လုံး အကျွနု်ပ်တို့သည် ထိုအရပ်ဒေသ ကို ဝင်ကြမည်မဟုတ်ပေ။ ထို့ကြောင့် သင်နှင့် သင်၏အသျှင်သခင်သွား၍ စစ်မက်ဆိုင်ပြိုင် တိုက်ခိုက်ကြပါလော့။ အကျွနု်ပ်တို့သည် ဤနေရာ၌ အမှန်ပင်ထိုင်၍နေမည်ဟု ဆိုကြ၏။
5|25|၂၅။	ထိုအခါ မူဆာက အို-အကျွနု်ပ်၏အသျှင်သခင်၊ အကျွနု်ပ်သည် မိမိကိုယ်နှင့် မိမိအစ်ကိုမှတစ်ပါး အခြားသူတို့ကို သြဇာမပေးနိုင်ပါ။ ထို့ကြောင့် အကျွနု်ပ်တို့နှင့် အပြစ်ကျုးလွန်သူတို့ကို ခွဲခြားတော် မူပါဟု ဆုတောင်း၏။
5|26|၂၆။	သူတို့၏အသျှင်သခင်က အို-မူဆာ ထို့ကြောင့် သူတို့သည် ထိုမြေထူးမြေမြတ်ကို နှစ်ပေါင်းလေးဆယ် မုချဧကန် ဝင်ကြရမည်မဟုတ်ပေ။ သူတို့သည် ကမ္ဘာမြေပေါ်ဝယ် အယောင်ယောင်အမှားမှား လှည့်ပတ်သွားလာရမည်။ သို့ဖြစ်၍ ဒုစရိုက်မှုပြုကျင့်သူများကြောင့် စိတ်ပူဆွေးခြင်း မရှိလင့်။
5|27|၂၇။	သို့သော် သူတို့အား တမန်တော်အာဒမ်နှင့် သားနှစ်ယောက်တို့၏အကြောင်းအရာကို မှန်ကန်စွာ ဟောကြားလော့။ သူတို့နှစ်ယောက်သည် အလ္လာဟ်အသျှင်မြတ်ထံ ကိုယ်စီကိုယ်ငှ ပူဇော်သက္ကာရ ပြုကြ၏။ တစ်ယောက်ထံမှ လက်ခံတော်မူ၏။ အခြားတစ်ယောက်ထံမှ လက်ခံတော်မမူပေ။ ထိုသူက သင့်ကို ငါအမှန်သတ်မည်ဟု ကြိမ်းမောင်း၏။ အခြားတစ်ယောက်က အလ္လာဟ်အသျှင်မြတ်သည် ဒုစရိုက်အမှုအခင်းများကို ရှောင်ကြဉ်သူထံမှသာ လက်ခံတော်မူ၏ဟု ပြောကြား၏။
5|28|၂၈။	အကယ်၍ သင်သည် ငါ့ကကိုသတ်ရန် သင်၏လက်ကို ငါ့ဘက်သို့ ဆန့်သော်လည်း ငါသည် သင့်ကိုသတ်ရန် ငါ့လက်ကို သင့်ထံသို့ဆန့်မည်မဟုတ်ပေ။ ငါသည် စကြာဝဠာများအရှင် အလ္လာဟ်အသျှင်မြတ်ကို ကြောက်ရွံ့ရိုကျိုး၏။
5|29|၂၉။	သင်သည် ငါ၏အပြစ်ဒဏ်၊ သင်၏အပြစ်ဒဏ်များကိုခံစား၍ အဝီစိငရဲမီး၏ ပိုင်ရှင်များဘောင်တွင် အပါအဝင်ဖြစ်လိုလျှင် ဖြစ်စေတော့။ ငါကား မဖြစ်လို ငရဲမီးသည် ဒုစရိုက်မှုကျုးလွန်သူတို့၏ ဆုလာဘ်ဖြစ်၏ဟု ပြောပြ၏။
5|30|၃ဝ။	သို့သော် တစခြားသူမှာ မိမိ၏စိတ်လှုံ့ဆော်မှုကြောင့် မိမိညီကိုသတ်ပြီးလျှင် ဆုံးရှုံးပျက်စီးသူတို့တွင် တစ်ဦးဖြစ်သွားလေ၏။
5|31|၃၁။	ထိုအခါ အလ္လာဟ်အသျှင်မြတ်သည် သူ့အား မိမိညီ၏အလောင်းကို မည်သို့ဖုံးကွယ်ထားဖို့နည်းကို ပြသရန် တောကျီးကန်းတစ်ကောင်ကို စေလွှတ်တော်မူ၏။ ထိုကျီးကန်းသည် မြေကြီးကို တူးဆွပြ၏။ ထိုအခါ သူက ငါ့မှာဒုက္ခရောက်စေသော် ငါသည် ဤကျီးကန်းလောက်မှ မစွမ်းဆောင်နိုင်သလော။ ငါ့ညီ၏အလောင်းကိုမှ ဝှက်မထားနိုင်သလောဟု ညည်းညူ၏။ ထို့နောက်သူသည် သတိသံဝေဂ ရ၏။
5|32|၃၂။	ထိုအကြောင်းကြောင့် ငါအသျှင်မြတ်သည် အစ္စရာအီလ်အမျိုးသားတို့အပေါ်တွင် အကြင်သူသည် လူသတ်မှုကြောင့်သော်လည်းကောင်း၊ မြေပေါ်ဝယ် ဖျက်ဆီးဆုံးရှုံးစေမှုကြောင့်သော်လည်းကောင်း၊ မဟုတ်ဘဲ တစ်ပါးသူကိုသတ်အံ့။ ထိုသူသည် လူသားအပေါင်းတို့ကို သတ်ဖြတ်သည်ဟုမှတ်ယူကြ လော့။ အကြင်သူသည် သူတစ်ပါး၏အသက်ကို ကယ်ဆယ်အံ့။ ထိုသူတို့သည် လူသားအပေါင်းတို့၏ အသက်ကို ကယ်ဆယ်သည်ဟု ပညတ်တော်မူ၏။ ရှေးကာလက ငါအသျှင်မြတ်၏တမန်တော်များ သည် သူတို့ထံသို့ ငါသည် အချုပ်အခြာအာဏာပိုင်သတော်မူသော အထွဋ်အခေါင်ဖြစ်ကြောင်း ထင်ရှားသောသက်သေသာဓကများကို ယူဆောင်လာကြ၏။ သို့ပါလျက် သူတို့အနက် များလှစွာသောသူတို့သည် ကမ္ဘာမြေတစ်လျှောက် လွန်ကျူးပြစ်မှားသူများဖြစ်ကြ၏။
5|33|၃၃။	အကြင်သူတို့သည် အလ္လာဟ်အသျှင်မြတ်နှင့် အသျှင်မြတ်၏တမန်တော်ကို စစ်ခင်း၍ ကမ္ဘာမြေ တစ်ခွင် ပျက်စီးဆုံးရှုံးမှုများကို ကြိုးပမ်းအားထုတ်ကြ၏။ ထိုသူတို့၏ အကျိုးဆုလာဘ်မှာ သူတို့ကို သတ်ဖြတ်ခြင်းသော်လည်းကောင်း၊ လက်ဝါးကပ်တိုင်တွင် တင်သတ်ခြင်းသော်လည်းကောင်း၊ သူတို့၏ လက်ခြေများကို အလှည့်ကျ တစ်ဖက်စီ ဖြတ်ပစ်ခြင်းသော်လည်းကောင်း၊ သူတို့ကို မိမိတို့၏ အရပ်ဒေသမှ နှင်ထုတ်ခံကြရခြင်းသော်လည်းကောင်း ဖြစ်လိမ့်မည်။ ဤလောက၌ သူတို့သည် ဤကဲ့သို့အပြစ်ဒဏ်မှာ အလွန်ကြောက်မက်ဖွယ်ကောင်းသောအပြစ်ဒဏ်ဖြစ်၏။
5|34|၃၄။	သို့သော် သင်တို့သည် သူတို့အား မလွှမ်းမိုးမိအောင် သူတို့အနက် သတိသံဝေဂရသူတို့အား ချမ်းသာပေးချေမည်။ အကြောင်းမူကား အလ္လာဟ်အသျှင်မြတ်သည် အပြစ်လွှတ်တော်မူသော အသျှင်၊ ကောင်းကြီးမင်္ဂလာပေးသနားတော်မူသောအသျှင် ဖြစ်တော်မူ၏။
5|35|၃၅။	အို-ယုံကြည်သူအပေါင်းတို့ သင်တို့သည် အောင်ဆုမင်္ဂလာရရှိစိမ့်သောငှာ အလ္လာဟ်အသျှင်မြတ်၏ အမှုတော်ကို ထမ်းဆောင်ကြလော့။ အသျှင်မြတ်၏အထံတော်နှင့် နီးကပ်ရာလမ်းကို ရှာမှီးကြ လော့။ အသျှင်မြတ်၏လမ်းဝယ် အပတ်တကုတ် ကြိုးစားအားထုတ်ကြလော့။
5|36|၃၆။	မယုံကြည်သူ မိစ္ဆာဒိဌိတို့မှာမူကား အကယ်၍ ကမ္ဘာမြေပေါ်တစ်ဝှမ်း ရှိရှိသမျှအပေါင်းနှင့် ထို့ထက် တစ်ဆကို သူတို့ပိုင်ဆိုင်ကြ၍ ရှင်ပြန်ထမြောက်ရသောနေ့တော်ကြီး၌ ခံစားရမည့်အပြစ်ဒဏ်တော် ကြီးမှ လွတ်မြောက်ဖို့ရာ ထိုပစ္စည်းအားလုံးကို လျော်ကြေးပေးငြားသော်လည်း ၎င်းတို့ထံမှ လက်ခံတော်မူမည်မဟုတ်ပေ။ သူတို့၏အပြစ်ဒဏ်သည် အလွန်နာကျင်ဖွယ်ကောင်းလှ၏။
5|37|၃၇။	သူတို့သည် ငရဲမီးမှထွက်လာလိုကြ၏။ သို့သော် သူတို့သည် ထွက်လာရမည်မဟုတ်ပေ။ သူတို့၏ အပြစ်ဒဏ်သည် ထာဝရဖြစ်၏။
5|38|၃၈။	သူခိုးမှာမူကား ယောကျ်ားဖြစ်စေ၊ မိန်းမဖြစ်စေ သူတို့၏လက်များကို ဖြတ်ပစ်ကြလော့။ ဤအပြစ် ဒဏ်သည် သူတို့ပြုလုပ်မှု၏ အကျိုးဆုလာဘ်ဖြစ်၏။ အလ္လာဟ်အသျှင်မြတ်အထံတော်မှ လူသား အများ မှတ်လောက်သော ပြစ်ဒဏ်တော်ဖြစ်၏။ အသျှင်မြတ်သည် အနန္တဘုန်းတန်ခိုးတော်သခင်၊ အနန္တဉာဏ်တော်ရှင်ဖြစ်တော်မူ၏။
5|39|၃၉။	သို့သော် အကြင်သူသည် ပြစ်မှုကျူးလွန်ပြီးနောက် သတိသံဝေဂရပြီးလျှင် မိမိကိုယ်ကိုမိမိ ပြုပြင်၏။ အလ္လာဟ်အသျှင်မြတ်သည် သူ့အပေါ်၌ အမှန်ပင်အပြစ်လွှတ်တော်မူလိမ့်မည်။ မှတ်သားကြလော့။ အလ္လာဟ်အသျှင်မြတ်သည် အပြစ်လွှတ်တော်မူသောအသျှင်၊ ကောင်းကြီးမင်္ဂလာပေးသနားတော် မူသောအသျှင်ဖြစ်တော်မူ၏။
5|40|၄ဝ။	အလ္လာဟ်အသျှင်မြတ်သည် မိုးမြေ၌ အချုပ်အခြာအာဏာပိုင်သတော်မူသော အထွဋ်အခေါင် ဖြစ်တော်မူသည်ကို သင်မသိသလော။ အလ္လာဟ်အသျှင်မြတ်သည် အပြစ်ပေးလိုတော်မူသောသူကို အပြစ်ပေးတော်မူ၏။ အပြစ်လွှတ်လိုတော်မူသောသူကို အပြစ်လွှတ်တော်မူ၏။ အရာခပ်သိမ်းကုန် တို့ကို ပြုစွမ်းနိုင်တော်မူ၏။
5|41|၄၁။	အို-တမန်တော် မယုံကြည်မှုဆီသို့ အချင်းချင်းပြိုင်ဆိုင်ပြေးနေသောသူတို့ကို သင့်အား စိတ်ပူဆွေး အောင် မပြုစေလင့်။ ထိုသူတို့သည် မိမိတို့၏နှုတ်အားဖြင့် အကျွနု်ပ်တို့ ယုံကြည်ကြသည်ဟု ဆိုကြ၏။ သို့သော် သူတို့၏စိတ်နှလုံးက မယုံကြည်ပေ။ သူတို့သည် ရဟူဒီများအထဲကဖြစ်၍ မုသားမှုကို နားထောင်သူများ၊ သင့်ထံသို့မလာသောသူများကို နားထောင်သူများ၊ တရားစကားများရှိရင်း အစီအစဉ်မှ လွှဲပြောင်းသူများဖြစ်ကြ၏။ သူတို့က ''ဤအရာကို သင်တို့အားပေးလျှင် ၎င်းကို လက်ခံ ကြလော့။ သို့သော် ဤအရာကို မင်းတို့အား မပေးလျှင် သတိထားကြတော်မူအံ့။ ထိုသူအား သင်သည် အလ္လာဟ်နှင့်ဆန့်ကျင်၍ အကျိုးတစ်စုံတစ်ရာ မပြုနိုင်ပေ။ ထိုသူတို့သည် အလ္လာဟ်က သူတို့၏စိတ်နှလုံးများကို သန့်ရှင်းစေတော်မမူဟု ဆုံးဖြတ်ထားတော်မူသောလူများ ဖြစ်ကြ၏။ ဤဘဝ၌ သူတို့သည် အရှက်တကွဲဖြစ်ကြရမည်။ နောင်ဘဝ၌ ကြောက်မက်ဘွယ်သော အပြစ်ဒဏ် ကို ခံစားကြရမည်။
5|42|၄၂။	ထိုသူတို့သည် မုသားစကားကြားရမလားဟု နားထောင်ကြ၏။ မတရားသောအကျိုးစီးပံားကို တပ်မက်မောကြ၏။ အကယ်၍ သူတို့သည် သင့်ထံ ခစားလာကြလျှင် လူတို့အလယ်တွင် စစ်ကြော စီရင်ပေးလော့။ သို့မဟုတ် ငြင်းပယ်လော့။ အကယ်၍ သင်သည် သူတို့ကိုလက်မခံလျှင် သူတို့သည် သင့်အား လုံးဝဘေးမပြုနိုင်ကြပေ။ သို့သော် သင်သည် သူတို့စပ်ကြားတွင် စီရင်လျှင် တရားမျှတ ဖြောင့်မတ်စွာ စီရင်လော့။ မှတ်သားလော့။ အလ္လာဟ်အသျှင်မြတ်သည် တရားမျှတမှန်ကန်သူတို့ကို ချစ်မြတ်နိုးတော်မူ၏။
5|43|၄၃။	မိမိတို့ထံတွင် တောင်ရတ်ကျမ်းတော်ရှိပ်လျှက် သူတို့သည် သင့်ထံသို့ အဘယ်ကြောင့် တရားဆုံးဖြတ် ဖို့ရာ လာကြသနည်။ ထိုကျမ်းတော်တွင် သူတို့အတွက် အလ္လာဟ်အသျှင်မြတ်သည် စီရင်ချက် ချပေးသနားတော်မူပြီ။ ထိုသို့ ကျေးဇူးကြီးပါလျက် သူတို့သည် တရားတော်ကို ကျောခိုင်းသွားကြ၏။ ဤလူများသည် ယုံကြည်သူများမဟုတ်ကြပေ။
5|44|၄၄။	မှတ်သားကြလော့။ ငါအသျှင်မြတ်သည် တောင်ရတ်ကျမ်းတော်မြတ်ကို ထုတ်ပြန်ချပေးသနားတော်မူ ၏။ ထိုကျမ်းတော်၌ နည်းပြလမ်းညွှန်ချက်နှင့် အလင်းရောင်ပါရှိ၏။ ငါ့ကို ယုံကြည်ကျိုးနွံသော တမန်တော်များသည် ရဟူဒီတို့၏တရားကို ထိုကျမ်းတော်အားဖြင့် စီရင်ကြ၏။ ရဟူဒီဓမ္မဆရာများ ဘုန်းကြီးများလည်း ထိုကျမ်းတော်အားဖြင့် တရားဆုံးဖြတ်ကြ၏။ သူတို့အား တရားတော်အတိုင်း ကျင့်ကြံရန် ပညတ်တော်မူ၏။ သူတို့သည် ကျမ်းတော်ကို သက်သေခံကြ၏။ ထို့ကြောင့် လူသားတို့ကို မကြောက်လန့်ကြလင့်။ ငါအသျှင်မြတ်ကိုသာလျှင် ကြောက်ရွံ့ကြလော့။ ငါ၏နှုတ်ကပတ်တော်များ ကို လောကီအမြတ်အစွန်းအနည်းငယ်နှင့် မလဲလှယ်ကြလင့်။ အကြင်သူတို့သည် အလ္လာဟ်အသျှင် မြတ်၏ ကျမ်းတော်အတိုင်း တရားမစီရင်ကြ။ ထိုသူတို့သည် မယုံကြည်သူများ ဖြစ်ကြ၏။
5|45|၄၅။	ငါအသျှင်မြတ်သည် သူတို့အတွက် ထိုကျမ်းတော်၌ အသက်အစား အသက်ကို၊ မျက်စိအစား မျက်စိကို၊ နှာခေါင်းအစား နှာခေါင်းကို ၊ နားအစား နားကို၊ သွားအစား သွားကို၊ အနာဒဏ်ရာများ အတွက် လက်စားချေရန် ပြဌာန်းပညတ်တော်မူ၏။ သို့သော် အကြင်သူသည် လက်စားချေမှုကို အလှူဒါနအဖြစ်ဖြင့်လွှတ်သော် ထိုသို့ ခွင့်လွှတ်ခြင်းသည် သူ၏အပြစ်ကို ဖြေခြင်းဖြစ်၏။ အကြင်သူ တို့သည် အလ္လာဟ်အသျှင်မြတ် ချပေးသနားတော်မူသောကျမ်းတော်အတိုင်း မစီရင် မဆုံးဖြတ်ကြ။ ထိုသူတို့သည် မတရားပြုသူများဖြစ်ကြ၏။
5|46|၄၆။	ငါအသျှင်မြတ်သည် မရယမ်၏သား တမန်တော်အီဆာကို သူတို့နောက်တွင် ပွင့်စေတော်မူ၏။ အီဆာသည် မိမိမပွင့်မီ ချပေးသနားတော်မူသောကျမ်းတော်ကို ထောက်ခံအတည်ပြု၏။ ငါသည် သူအား နည်းပြလမ်းညွှန်နှင့် အလင်းရောင်ပါသော အင်ဂျီလ်ကျမ်းတော်ကို ထုတ်ပြန်ချပေးသနား တော်မူ၏။ ထိုကျမ်းတော်သည် အရင်ချပေးသနားတော်မူသော တောင်ရတ်ကျမ်းတော်ပါ ဗျာဒိတ်တော်များကို ထောက်ခံအနည်ပြု၏။ အင်ဂျီလ်ကျမ်းတော်သည် ဒုစရိုက်အမှုအခင်းကို ရှောင်ကြဉ်သူတို့အဘို့အရာ လမ်းပြနှင့် အဆုံးအမတော်ဖြစ်၏။
5|47|၄၇။	အင်ဂျီလ်ကျမ်းတော်ရရှိသူအပေါင်းတို့သည် ထိုကျမ်းတော်တွင်ပါရှိသော အသျှင်မြတ်၏ဗျာဒိတ်တော် အတိုင်း ကျင့်ကြံဆုံးဖြတ်ရမည်။ အကြင်သူတို့သည် အသျှင်မြတ်ချပေးသနားတော်မူသော ထိုကျမ်းတော်အတိုင်း မစီရင်မဆုံးဖြတ်ကြ။ ထိုသူများသည် ဒုစရိုက်မှုများကို ကျုးလွန်သူတို့ ဖြစ်ကြ၏။
5|48|၄၈။	အို-တမန်တော် သင့်အား ငါအသျှင်မြတ်သည် ကုရ်အာန်ကျမ်းတော်မြတ်ကို အမှန်ပင်ထုတ်ပြန် ချပေးတော်မူ၏။ ဤကျမ်းတော်သည် ရှေးကျမ်းတော်များကို ထောက်ခံအတည်ပြု၏။ ရှေးကျမ်းတော်များကို စောင့်ထန်းရ၏။ ထို့ကြောင့် သင်သည် သူတို့စပ်ကြားတွင် ကုရ်အာန်ကျမ်းပါ တရားတော်အတိုင်း စီရင်ဆုံးဖြတ်လော့။ မိမိအထံရောက်ရှိလာသောတရားတော်ကိုပယ်၍ ထိုသူတို့၏အလိုများသို့ မလိုက်လင့်။ လူမျိုးအသီးသီးတို့အား ငါအသျှင်မြတ်သည် ကျမ်းတော် တစ်စောင်နှင့် တရားလမ်းကြောင်းတစ်ကြောင်းစီ ပေးသနားတော်မူပြီ။ အလ္လာဟ်အသျှင်မြတ် အလိုတော်ရှိခဲ့အခါလျှင် အသင်တို့အားလုံးကို လူမျိုးတစ်မျိုး၊ အသင်းတစ်သင်းတည်းဖြစ်အောင် စီရင်စွမ်းနိုင်တော်မူ၏။ သို့သော် သင်တို့ကို သင်တို့အား ပေးသနားတော်မူသော ကျမ်းတော်အားဖြင့် စုံစမ်းဖို့ရာ သင်တို့ကို ယခုအတိုင်း လူမျိုးခွဲခြားထားတော်မူ၏။ ထို့ကြောင့် သင်တို့သည် သုစရိုက် ကောင်းမှုများ၌ ပြိုင်ဆိုင်ကြိုးစားအားထုတ်ကြလော့။ အလ္လာဟ်အသျှင်မြတ်၏အထံတော်သို့ သင်တို့ အားလုံး ပြန်ကြရလိမ့်မည်။ ထိုအခါ ကွဲခြားခြားနားမှုကို ရှင်းလင်းပြတော်မူလိမ့်မည်။
5|49|၄၉။	ထို့ကြောင့် သူတို့အလယ်၌ အလ္လာဟ်အသျှင်မြတ် ချပေးသနားတော်မူသည့်ကျမ်းတော်အတိုင်း စီရင်ဆုံးဖြတ်လော့။ ၎င်းတို့၏ဆန္ဒအလိုသို့ မလိုက်စားလင့်။ သို့သော် သင့်အား အလ္လာဟ်အသျှင် မြတ် ချပေးသနားတော်မူသော ကုရ်အာန်ကျမ်းတော်မြတ်၏ဂါထာအချို့မှ သင့်ကို သူတို့ဖြားယောင်း သွေးဆောင်မသွားရအောင် အထူးသတိပြုလော့။ အကယ်၍ သူတို့သည် တရားတော်ကို လက်မခံဘဲ လှည့်သွားကြလျှင် အလ္လာဟ်အသျှင်မြတ်သည် သူတို့အား ၎င်းတို့၏ အပြစ်အချို့များအတွက် အပြစ်ဒဏ်ခတ်တော်မူရန် ရည်ရွယ်တော်မူသည်ကို သိနားလည်လော့။ မှတ်သားလော့။ လူသားတို့ အနက် များစွာသောသူတို့သည် ဒုစရိုက်မှု ကျူးလွန်သူများဖြစ်ကြ၏။
5|50|၅ဝ။	၎င်းတို့သည် မိစ္ဆာဒိဌိအယူဝါဒခေတ်က စီရင်ဆုံးဖြတ်ချက်ကို ရှိမှီးနေကြသလော။ ယုံကြည်မှု အကယ်စင်စစ်ရှိသူတို့အတွက် အလ္လာဟ်အသျှင်မြတ်ထက် သာလွန်မြင့်မြတ်သော တရားသူကြီး အဘယ်သူရှိသနည်း။
5|51|၅၁။	အို-ယုံကြည်သူအပေါင်းတို့ သင်တို့သည် ရဟူဒီအမျိုးသားနှင့် ခရစ်ယာန်ဘာသာဝင်တို့အား အဆွေခင်ပွန်းများဟု မမှတ်ကြလင့်။ သူတို့သည် အချင်းချင်း မိတ်ဆွေများဖြစ်ကြ၏။ သင်တို့အနက် အကြင်သူသည် သူတို့နှင့် မိတ်ဖွဲ့၏။ ထိုသူသည် သူတို့ဘောင်တွင် အပါအဝင်ဖြစ်၏။ မှတ်သားကြ လော့။ အလ္လာဟ်အသျှင်မြတ်သည် ပြစ်မှုကျူးလွန်သူတို့ကို လမ်းညွှန်တော်မမူချေ။
5|52|၅၂။	အကျွနု်ပ်တို့သည် ဘေးဒုက္ခထိမည်ကို စိုးရိမ်ကြောင့်ကြ၏ဟုဆိုသော မိမိတို့စိတ်နှလုံးများအတွင်း မိစ္ဆာဝါဒရောဂါစွဲကပ်နေသောသူတို့သည် ထိုရဟူဒီခရစ်ယာန်ဘာသာဝင် အမျိုးသားတို့ထံ ပြေးလွှား သွားသည်ကို သင်မြင်ရ၏။ အလ္လာဟ်အသျှင်မြတ်သည် အထံတော်မှ သင့်အား စစ်ရေးသား၍ အောင်နိုင်ခြင်းကိုသော်လည်းကောင်း၊ အမိန့်ဗျာဒိတ်တော်တစ်ပါးကိုသော်လည်းကောင်း၊ ပေးသနား တော်မူကောင်း ပေးသနားတော်မူလိမ့်မည်။ ထိုအခါ သူတို့သည် မိမိတို့၏ လျှို့ဝှက်ကြသော အကြံ အစည်များအတွက် ယူကြံုးမရ သတိနောင်တရကြလိမ့်မည်။
5|53|၅၃။	ထိုအခါ ယုံကြည်သူများက ရှေးကျမ်းတော်ရရှိသူတို့အား ဤလူများသည် သင်တို့ဘက်သို့ မုချအမှန် ပါဝင်သည်ဟု အလ္လာဟ်အသျှင်မြတ်ကိုတိုင်တည်၍ သင်တို့အား အကျိန်ကြီးကျိန်ဆိုပြောသူတို့ ဖြစ်ကြသလောဟု ပြောဆိုကြလိမ့်မည်။ သူတို့၏ပြုကျင့်မှုများသည် အယဟဿအကျိုးမဲ့ ဖြစ်သွားပြီ။ သူတို့သည် ဆုံးရှုံးသူများ ဖြစ်ကြပြီ။
5|54|၅၄။	အို-ယုံကြည်သူအပေါင်းတို့ သင်တို့အနက် အကြင်သူသည် မိမိဘာသာအယူဝါဒကို ပစ်ပယ်၍ မိစ္ဆာဒိဌိဖြစ်အံ့။ အလ္လာဟ်အသျှင်မြတ်သည် ထိုသူအစား အခြားလူမျိုးကို ဖန်ဆင်းတော်မူလိမ့်မည်။ ထိုလူမျိုးသစ်ကို အလ္လာဟ်အသျှင်မြတ် ချစ်ခင်မြတ်နိုးတော်မူမည်။ သူတို့လည်း အသျှင်မြတ်ကို ခင်မင်စုံမက်ကြလိမ့်မည်။ သူတို့သည် ယုံကြည်သူတို့အပေါ်တွင် နှိမ့်ချသောသဘေဘာရှိ၍ မယုံကြည်သူတို့အပေါ်တွင် ခက်ထန်ကြ၏။ သူတို့သည် အလ္လာဟ်အသျှင်မြတ်၏လမ်းတော်၌ ကြိုးစားအားထုတ်၍ ကဲ့ရဲ့ပြစ်တင်သူ၏ ကဲ့ရဲ့မှုကို အရေးမစိုက်ကြပေ။ အလ္လာဟ်အသျှင်မြတ်သည် အလိုရှိတော်မူသောသူအား ပြုသောဂုဏ်ကျေးဇူးတော်သည် ဤအရာပင်ဖြစ်၏။ အလ္လာဟ်အသျှင် မြတ်သည် ပေးကမ်းစွန့်ကြဲတော်မူသောအသျှင် အနန္တဉာဏ်တော်ရှင်ဖြစ်တော်မူ၏။
5|55|၅၅။	သင်တို့၏အဆွေခင်ပွန်းသည် အလ္လာဟ်သာဖြစ်၏။ ၄င်းပြင် အသျှင်မြတ်၏တမန်တော်နှင့် ဆွလာသ်ဝတ်ပြုသော၊ ဇကာသ်အလှူပေးသော၊ ဦးညွတ်သော၊ ယုံကြည်သူများလည်းဖြစ်၏။
5|56|၅၆။	အကြင်သူသည် အလ္လာဟ်အသျှင်မြတ်၊ အသျှင်မြတ်၏တမန်တော်နှင့် ယုံကြည်သူတို့အား မိတ်ဖွဲ့၏။ ထိုသူတို့သည် အလ္လာဟ်အသျှင်မြတ်၏ ဘက်တော်သားတို့ဖြစ်၍ ဧကန်အောင်နိုင်သူများဖြစ်ကြ၏။
5|57|၅၇။	အို-ယုံကြည်သူအပေါင်းတို့ သင်တို့သည် မိမိ၏ဘာသာတရားကို ပြောင်လှောင်ပြက်ရယ်ခြင်းပြုသော သင်တို့အရင် ကျမ်းတော်ရရှိသူတို့ကိုသော်လည်းကောင်း၊ မိစ္ဆာဒိဌိတို့ကိုသော်လည်းကောင်း၊ မိတ်ဆွေအဖြစ်ဖြင့် မရွေးကြလင့်။ သင်တို့သည် ယုံကြည်သူအမှန်ပင်ဖြစ်ကြလျှင် အလ္လာဟ် အသျှင်မြတ်၏အမှုတော်ကို ကောင်းစွာထမ်းရွက်ကြလော့။
5|58|၅၈။	သင်တို့သည် ဆွလာသ်ဝတ်တက်ဖို့ရာ ဖိတ်ခေါ်သောအခါ သူတို့သည် သင်တို့ဖိတ်ခေါ်ခြင်းကို ကစားစရာ၊ ပြောင်လှောင်စရာဟုယူကြ၏။ ယင်းသို့ ပြုကျင့်ခြင်းမှာ သူတို့သည် အသိဉာဏ် ကင်းမဲ့သူများဖြစ်သောကြောင့်ဖြစ်၏။
5|59|၅၉။	အို-တမန်တော် ဟောကြားလော့။ အို-ရှေးကျမ်းတော်ရရှိသူအပေါင်းတို့ အကျွနု်ပ်တို့သည် အလ္လာဟ်အသျှင်မြတ်ကိုသော်လည်းကောင်း၊ အကျွနု်ပ်တို့ချပေးသနားတော်မူသော ကုရ်အာန် ကျမ်းတော်ကိုသော်လည်းကောင်း၊ ရှေးအထက်က ချပေးသနားတော်မူသော ကျမ်းတော်များကိုသော် လည်းကောင်း ယုံကြည်ခြင်းမှတစ်ပါး အခြားအကြောင်းတစ်စုံတစ်ရာကြောင့် သင်တို့သည် အကျွနု်ပ်တို့အား အပြစ်တင်ကြသလော။ သင်တို့အနက် များစွာသောသူတို့သည် ဒုစရိုက်ပြစ်မှုကို ကျုးလွန်သူများဖြစ်သောကြောင့်လည်း သင်တို့သည် အကျွနု်ပ်တို့အား ကဲ့ရဲ့ပြစ်တင်ကြသလော။
5|60|၆ဝ။	အလ္လာဟ်အသျှင်မြတ်သည် အပြစ်ပေးတော်မူဖို့ရာ သူတို့၏အမှုထက် ဆိုးဝါးသောအမှုကို သင်တို့အား အကျွနု်ပ်ပြောပြရမည်လော။ အလ္လာဟ်အသျှင်မြတ် ကျိန်ဆဲတော်မူခြင်းနှင့် အမျက်ရှ တော်မူခြင်းခံရသောသူ၏အမှုသည် ပိုမိုဆိုးဝါး၏။ အကြင်သူသည် သူ၏အမျိုးအစားထဲမှ အချို့ သူတို့ကို အသျှင်မြတ်က ဝက်များနှင့် မျောက်များဘဝသို့ ပြောင်းစေတော်မူ၏။ ဆင်းထုရုပ်ပွားများ ကို ခဝပ်ကိုးကွယ်၏။ ထိုသူတို့သည် ပိုမိုယုတ်ညံ့ဆိုးဝါးသူတို့ဖြစ်၏။ ဤလူများသည် အလွန်ကြီးမား ဆိုးယုတ်သောအခြေအနေသို့ ဆိုက်ရောက်ကြ၏။ တရားလမ်းကြောင်းမှ ဝေးစွာတိမ်းစောင်းသွား ကြ၏။
5|61|၆၁။	သူတို့သည် ယုံကြည်သူ သင့်ထံသို့လာကြသောအခါ သူတို့က အချင်းတို့ အကျွနု်ပ်တို့သည် ယုံကြည် ကြပါ၏ဟုဆိုကြ၏။ သို့သော် သူတို့သည် မိစ္ဆာအယူဝါဒနှင့်လာ၍ မိစ္ဆာအယူဝါဒနှင့်ပင် ပြန်သွား ကြ၏။ အလ္လာဟ်အသျှင်မြတ်သည် သူတို့ လျှို့ဝှက်ထားသည်ကို အသိဆုံးဖြစ်တော်မူ၏။
5|62|၆၂။	သူတို့သည်အပြစ်၌သော်လည်းကောင်း၊ ပြစ်မှုကျုးလွန်ခြင်း၌သော်လည်းကောင်း၊ မတရားအမြတ် ထုတ်ခြင်း၌သော်လည်းကောင်း၊ အချင်းချင်း တစ်ယောက်ထက်တစ်ယောက်သာအောင် ပြိုင်ဆိုင် အားထုတ်နေသည်ကို သင်မြင်ရ၏။ အမှန်မှာ ဒုစရိုက်မကောင်းမှုသည် သူတို့၏ လက်ရာခြေရာ ဖြစ်၏။
5|63|၆၃။	ရဟူဒီဆရာများနှင့် ဓမ္မကထိကတို့သည် သူတို့မတရားဆိုခြင်း၊ မတရားအမြတ်ထုတ်ခြင်းတို့ကို အဘယ်ကြောင့် မတားမြစ်၊ မပိတ်ပင်ကြသနည်း။ အမှန်မှာ ဒုစရိုက်မကောင်းမှုသည် သူတို့၏ လက်ရာခြေရာဖြစ်၏။
5|64|၆၄။	ရဟူဒီအမျိုးသားများက အလ္လာဟ်အသျှင်မြတ်၏လက်ကို လက်ထိပ်ခတ်ထား၏ဟုဆိုကြ၏။ သူတို့၏ လက်များကိုသာ လက်ထိပ်ခတ်ထား၏။ ယင်းစကားမိုက်ကို ပြောကြားသောကြောင့် သူတို့သည် ကျိန်ဆဲတော်မူခြင်းခံကြရ၏။ အသျှင်မြတ်သည် လက်တော်ကို ဆုပ်ထားမည့်အစား နှစ်ဖက်စလုံးကို ပေးကမ်းစွန့်ကြဲခြင်း၌ ကောင်းစွာ ဖြန့်ကြဲထားတော်မူ၏။ အသျှင်မြတ်သည် အလိုတော်အတိုင်း ပေးကမ်းတော်မူ၏။ သင်၏အသျှင်သခင်အထံတော်မှ ကျရောက်လာသော ကုရ်အာန်ကျမ်းတော် ကြောင့် သူတို့အနက် များလှစွာသောသူတို့၏ ထောင်ထားခြားနားမှုနှင့် မယုံကြည်မှုသည် အမှန်ပင် များပြားလာလိမ့်မည်။ ငါအသျှင်မြတ်သည် ရှင်ပြန်ထမြောက်ရသောနေ့တော်ကြီးတိုင်အောင် သူတို့စပ်ကြား၌ ရန်ငြိုးထားမှု၊ မုန်းတီးမှုများကို ချထားတော်မူ၏။ သူတို့သည် စစ်မီးကိုမွှေးတိုင်း ထိုမီးကို အလ္လာဟ်အသျှင်မြတ် ငြိမ်းတော်မူ၏။ သူတို့သည် မဟာပထဝီမြေပေါ်ဝယ် မတရား ဖျက်ဆီးမှုကိုသာ ကြိုးစားကြ၏။ အလ္လာဟ်အသျှင်မြတ်သည် မတရားဖျက်ဆီးသူတို့ကို နှစ်သက်တော် မမူပေ။
5|65|၆၅။	အကယ်၍ ရှေးကျမ်းတော်ရရှိသောလူတို့သည် ယုံကြည်၍ ဒုစရိုက်မှုများကို ရှောင်ရှားခဲ့ပါလျှင် ငါအသျှင်မြတ်သည် အမှန်ပင် သူတို့၏အပြစ်များကိုလွတ်၍ သူတို့ မွေ့လျော်ပျော်ရွှင်ဖွယ်ကောင်း သော ဥယျာဉ်တော်များအတွင်း ဧကန်မုချ သွင်းတော်မူမည်။
5|66|၆၆။	အကယ်၍ သူတို့သည် တောင်ရတ်ကျမ်းတော်၊ အင်ဂျီလ်ကျမ်းတော်နှင့် သူတို့အား ၎င်းတို့၏ အသျှင်သခင် ပေးသနားတော်မူသည့် ပညတ်တရားတော်များကို လိုက်နာဆောင်ရွက်ကြလျှင် သူတို့သည် မိမိတို့အထက် ကောင်းကင်ဘုံမှသော်လည်းကောင်း၊ မိမိတို့ခြေများအောက် ကမ္ဘာမြေကြီးမှသော်လည်းကောင်း၊ စားနပ်ရိက္ခာများ မုချဧကန်ရရှိကြလိမ့်မည်။ သူတို့အနက် မယုတ်မလွန် အယူညီမျှသူများလည်း ရှိကြ၏။ သို့သော် ၎င်းတို့မှ အများအပြားသောသူတို့သည် အကျင့်ဆိုးကြ၏။
5|67|၆၇။	အို-တမန်တော် သင်တို့သည် မိမိထံသို့ မိမိ၏အသျှင်သခင် ချပေးသနားတော်မူသော ဗျာဒိတ်တော် ကို လူသိရှင်ကြား ကြေညာလော့။ အကယ်၍ သင်သည် ယင်းကဲ့သို့ မပြုလုပ်လျှင် သင်သည် အသျှင်မြတ်၏ တရားဒေသနာတော်ဟောကြားရမည့် တာဝန်ဝတ္တရား ပျက်ကွက်ပေလိမ့်မည်။ အလ္လာဟ်အသျှင်မြတ်သည် သင့်ကို လူသားတို့၏ဘေးရန်မှ ကာကွယ်စောင့်ရှောက်တော်မူလိမ့်မည်။ မှတ်သားလော့။ အလ္လာဟ်အသျှင်မြတ်သည် မယုံကြည်သူ မိစ္တာဒိဌိတို့ကို ညွှန်ပြတော်မမူပေ။
5|68|၆၈။	အို-တမန်တော်၊ ဟောကြားလော့။ ရှေးကျမ်းတော်ရရှိသူအပေါင်းတို့ သင်တို့သည် တောင်ရတ်ကျမ်း တော်၊ အင်ဂျီလ်ကျမ်းတော်နှင့် သင်တို့အား သင်တို့၏အသျှင်သခင် ချပေးသနားတော်မူသော ပညတ်တရားတော်များကို မလိုက်နာသည့်ကာလပတ်လုံး သင်တို့မှာ အဆုံးအမတရားတော် တစ်စုံတစ်ရာမျှမရှိပေ။ အို-မိုဟမ္မဒ် သင်၏ကျေးဇူးတော်သခင်က သင့်ထံသို့ ချပေးသနားတော်မူ သော တရားတော်သည် သူတို့အနက် အမြောက်အများသောသူတို့၏ ထောင်ထားခြားနားမှုနှင့် မိစ္ဆာအယူဝါဒကို အမှန်ပင် တိုးပွားစေ၏။ သို့သော် သင်သည် မိစ္ဆာမိုက်တို့အတွက်ကြောင့် စိတ်ညှိုးငယ်ပူဆွေးခြင်းမရှိလင့်။
5|69|၆၉။	မှတ်သားကြလော့။ ယုံကြည်သူများ၊ ရဟူဒီအမျိုးသားများ၊ ဆာဘီယင်အမျိုးသားများ၊ ခရစ်ယာန် ဘာသာဝင်များ၊ အကြင်သူတို့သည် အလ္လာဟ်အသျှင်မြတ်နှင့် နောက်ဆုံးနေ့တော်ကြီးကို ယုံကြည်လျှက် ဖြောင့်မတ်မှန်ကန်မှုကို ကျင့်ကြံ၏။ သူတို့အပေါ် စိုးရိမ်ကြောင့်ကြမှု ကျရောက်မည် မဟုတ်။ သူတို့သည် ပူဆွေးကြမည်လည်းမဟုတ်ပေ။
5|70|၇ဝ။	ငါအသျှင်မြတ်သည် ရှေးအခါက အစ္စရာအီလ်အမျိုးသားတို့နှင့် ပဋိညာဉ်ဖွဲ့တော်မူ၏။ ငါသည် သူတို့ထံသို့ တမန်တော်များစေလွှတ်တော်မူ၏။ သူတို့မနှစ်သက်သော ကျင့်စဉ်တရားဥပဒေကို တမန်တော်တစ်ပါး ယူဆောင်လာလျှင်လာခြင်း သူတို့သည် ထောင်ထားခြားနားကြ၏။ အချို့ တမန်တော်များကို သူတို့လက်မခံ ငြင်းဆန်ကြ၏။ အချို့တမန်တော်များကို သူတို့ သတ်ဖြတ်ပစ် ကြ၏။
5|71|၇၁။	သူတို့သည် ယင်းကျုးလွန်ခြင်းကြောင့် ဘေးဒုက္ခတစ်စုံတစ်ရာခံစားရမည်မဟုတ်ဟု ထင်မှတ်ကြ၏။ ထို့ကြောင့် သူတို့သည် အမင်္ဂလာ မျက်စိကန်း၊ နားပင်းများဖြစ်ကြ၏။ ထို့နောက် အလ္လာဟ်အသျှင် မြတ်သည် သူတို့ဘက်သို့ သနားကြင်နာခြင်းဖြင့် ရှုတော်မူ၏။ ယင်းသို့ ကျေးဇူးပြုတော်မူပြီးနောက် သူတို့အနက် များလှစွာသောသူတို့သည် ယခုပင် အလိုအလျောက် မျက်ကန်း၊ နားပင်းများ ဖြစ်ကြသေး၏။ အလ္လာဟ်အသျှင်မြတ်သည် သူတို့ပြုလုပ်မှုအလုံးစုံကို အကြွင်းမဲ့မြင်တော်မူသော အသျှင်တည်း။
5|72|၇၂။	အကြင်သူတို့က အလ္လာဟ်အသျှင်မြတ်သည် မရယမ်၏သား မေရှိယာခရစ်တော်ဖြစ်၏ဟု ဆိုကြ၏။ သူတို့သည် မိစ္ဆာဒိဌိစင်စစ်ဖြစ်ကြ၏။ အမှန်ပင် မယုံကြည်ကြပေ။ မေရှိယာကိုယ်တိုင်ပင်လျှင် အို-အစ္စရာအီလ်အမျိုးသားအပေါင်းတို့ အကျွနု်ပ်၏အသျှင်သခင်၊ သင်တို့၏အသျှင်သခင် အလ္လာဟ် အသျှင်မြတ်ကိုသာလျှင် ကိုးကွယ်ကြလော့။ မှတ်သားကြလော့။ အကြင်သူသည် အလ္လာဟ်အသျှင်မြတ် ၌ ဘက်စပ်တွဲဖက်သော ဘုရားများရှိသည်ဟု ပြောကြားအံ့။ ထိုသူသည် ဂျန္နတ်သုခဘုံသို့ မဝင်ရဟု အလ္လာဟ်အသျှင်မြတ် ပိတ်ပင်တားမြစ်ထားတော်မူ၏။ သူ၏ ဗိမာန်သည် ငရဲမီးဖြစ်၏။ ဒုစရိုက် မကောင်းမှုကျူးလွန်သူတို့၌ ကူညီရိုင်းပင်းသူ တစ်ဦးတစ်ယောက်မျှ ရှိမည်မဟုတ်ပေ။
5|73|၇၃။	အကြင်သူတို့သည် အလ္လာဟ်အသျှင်မြတ်သည် ဘုရားသုံးပါးအနက် တတိယဘုရားဖြစ်၏ဟု ဆိုကြ၏။ ထိုသူတို့သည် အမှန်ပင် မယုံကြည်ကြပေ။ တစ်ဆူတည်းသော အလ္လာဟ်အသျှင်မြတ်မှ တစ်ပါး အခြားအသျှင်သခင်မရှိပေ။ သူတို့သည် ယင်းအပြောအဆိုကို မရပ်တန့်လျှင် သူတို့အနက် မိစ္ဆာမိုက်တို့သည် အလွန်ပြင်းပြနာကျင်ဖွယ်ကောင်းသော အပြစ်ဒဏ်ကြီးကို ခံစားကြရလိမ့်မည်။
5|74|၇၄။	သူတို့သည် အလ္လာဟ်အသျှင်မြတ်ဘက်တော်သို့မျက်နှာမူ၍ အသျှင်မြတ်အထံတော်မှ အပြစ်လွတ် ခြင်း ကျေးဇူးတော်ကို ရှာကြမည်မဟုတ်လော။ အကြောင်းမူကား အလ္လာဟ်အသျှင်မြတ်သည် အပြစ်လွတ်တော်မူ၏။ ကောင်းကြီးမင်္ဂလာပေးတော်မူ၏။
5|75|၇၅။	မရယမ်၏သား မေရှိရာသည် တမန်တော်တစ်ပါးမှတစ်ပါး အခြားတစ်စုံတစ်ရာ မဖြစ်ပေ။ သူမပွင့်မီ သူကဲ့သို့သောတမန်တော်များ အနိစ္စရောက်ကြလေပြီ။ သူ၏မယ်တော်သည် သန့်ရှင်းဖြူစင်သော မိန်းမမြတ်တစ်ပါးဖြစ်၏။ သားအမိနှစ်ဦးစလုံးပင် လောကီအစာအဟာရကို မည်သို့ရှင်းလင်းစေ တော်မူသည်ကို ကြည့်ကြလော့။ သူတို့သည် တရားတော်ကို မည်သို့ ကျောပေးသွားကြသည်ကို ကြည့်ရှုကြလော့။
5|76|၇၆။	အို-တမန်တော် ဟောကြားလော့။ ဟယ်-အချင်းတို့ သင်တို့သည် အလ္လာဟ်အသျှင်မြတ်အစား သင်တို့ကို အကျိုးဆုတ်ယုတ်ခြင်းကိုသော်လည်းကောင်း၊ အကျိုးဖြစ်ထွန်းခြင်းကိုသော်လည်းကောင်း၊ မပြုစွမ်းနိုင်သောအရာများကို ခဝပ်ကိုးကွယ်ကြသလော။ အလ္လာဟ်အသျှင်မြတ်သည် အကြွင်းမဲ့ ကြားတော်မူသောအသျှင်၊ အကြွင်းမဲ့သိတော်မူသောအသျှင်တည်း။
5|77|၇၇။	အို-တမန်တော် ဟောပြောလော့။ အို-ရှေးကျမ်းတော်ရရှိသူအပေါင်းတို့ သင်တို့ဘာသာအယူဝါဒတွင် သစ္စာတရားမှတစ်ပါး အခြားအရာ အရေးမပေးကြလင့်။ ရှေးလွန်လေပြီးသောအခါ၌ လမ်းမှားသို့ မိမိကိုယ်တိုင်ရောက်ပြီးလျှင် လမ်းမှားကို ညွှန်ပြလျက် တရားလမ်းမှန်မှ တိမ်းစောင်းသွားသူတို့၏ အကျိုးမဲ့အချည်းအနှီးဖြစ်သည့် လိုအင်ဆန္ဒများနောက်သို့ သင်တို့မလိုက်ကြလင့်။
5|78|၇၈။	အစ္စရာအီလ်အမျိုးသားတို့အနက် လမ်းလွဲသွားသူတို့သည် တမန်တော် ဒါဝတ်၊ ၎င်းပြင် မရယမ်၏ သား ခရစ်တော်တို့၏ ကျိန်ဆဲခြင်းကိုခံရ၏။ အကြောင်းမူကား သူတို့သည် ထောင်ထားခြားနား၍ တရားတော်ကို ကျုးလွန်ဖောက်ချိုးလေ့ရှိသောကြောင့်တည်း။
5|79|၇၉။	သူတို့သည် မိမိတို့ပြုကျင့်သော မိုက်မဲမှုမှ အချင်းချင်း တစ်ယောက်ကိုတစ်ယောက် ဟန့်တားခြင်းကို မပြုကြပေ။ အကယ်စင်စစ်သူတို့သည် မကောင်းမှုကိုသာပွားများလေ့ရှိကြ၏။
5|80|၈ဝ။	သူတို့အနက် အများအပြားတို့သည် မိစ္ဆာဒိဌိတို့နှင့် မိတ်ဖွဲ့ကြသည်ကို သင် သိမြင်ရ၏။ အမှန်မှာ သူတို့သည် မိမိတို့အတွက် အကျိုးဆုတ်ယုတ်စေသော မကောင်းမှုများကိုသာ တင်ကြိုပို့ထားနှင့် ကြ၏။ ထို့ကြောင့် အလ္လာဟ်အသျှင်မြတ်သည် သူတို့ကို အမျက်ရှတော်မူလိမ့်မည်။ သူတို့သည် ငရဲတွင် ခံစားကြရလိမ့်မည်။
5|81|၈၁။	အကယ်၍ သူတို့ အလ္လာဟ်အသျှင်မြတ်အားသော်လည်းကောင်း၊ အသျှင်မြတ်၏ တမန်တော်ကို လည်းကောင်း၊ တမန်တော်အား ချပေးသနားတော်မူသော ကျမ်းတော်ကိုလည်းကောင်း၊ ယုံကြည်ကြလျှင် သူတို့သည် မိစ္ဆာဒိဌိကို အဆွေခင်ပွန်းပြုကြမည်မဟုတ်ပေ။ သို့သော် သူတို့အနက် များလှစွာသောသူတို့သည် အကျင့်ယုတ်ညံ့ကြ၏။
5|82|၈၂။	လူသားအပေါင်းတို့၌ ယုံကြည်သူတို့အား အမျက်ရန်ငြိုးပြင်းစွာထားသူတို့သည် ရဟူဒီအမျိုးသားနှင့် ဆင်းတုရုပ်ပွားများကို ကိုးကွယ်သူတို့ဖြစ်ကြောင်းကို သင်တွေ့ရှိရလိမ့်မည်။ လူသားတို့အနက် ယုံကြည်သူတို့ကို ချင်ခင်နီးစပ်ဆုံးသောသူတို့ကား မှတ်သားကြလော့။ အကျွနု်ပ်တို့သည် ခရစ်ယာန် ဘာသာဝင်များဖြစ်ကြသည်ဟု ဆိုသူများဖြစ်ကြောင်းကို သင်တွေ့ရှိရလိမ့်မည်။ သို့ဖြစ်ခြင်းကား၊ သူတို့အနက် ပညာရှိသုခမိန်များနှင့် ဓမ္မဆရာဘုန်းကြီးများရှိသောကြောင့်ဖြစ်၏။ သူတို့သည် မာန်မာန မကြီးသောကြာင့်လည်းဖြစ်၏။
5|83|၈၃။	ထိုခရစ်ယာန်ဘာသာဝင်တို့သည် တမန်တော်ထံသို့ ချပေးတော်မူသော တရားဒေသနာတော်ကို နာခံရသောအခါ သူတို့သည် ထိုတရားတော်သည် ဟုတ်မှန်ကြောင်း သိရသောကြောင့် စိတ်နှလုံး နူးညွတ်၍ မျက်လုံးများမှ မျက်ရည်ထွက်လာသည်ကို သင်မြင်ရ၏။ သူတို့ကို အို-အကျွနု်ပ်တို့၏ အသျှင်သခင်၊ အကျွနု်ပ်တို့သည် ယုံကြည်ကြပါ၏။ အကျွနု်ပ်တို့အား သက်သေတော်၏အထဲတွင် မှတ်ပုံတင်ထားတော်မူပါဟု တင်လျှောက်ကြ၏။
5|84|၈၄။	ထို့ပြင် သူတို့က အလ္လာဟ်အသျှင်မြတ်နှင့်တကွ အသျှင်မြတ်ထံမှ မိမိတို့အား ချပေးသနားတော် မူသော တရားမှန်ကို အကျွနု်ပ်တို့ အဘယ်ကြောင့် မယုံကြည်ဘဲနေရအံ့နည်း။ မိမိတို့၏ အသျှင် သခင်သည် အကျွနု်ပ်တို့အား အပြစ်ကင်းသော သူတော်ကောင်းတို့နှင့်အတူတကွ ယူဆောင်တော် မူမည်ဟု အကျွနု်ပ်တို့သည် အဘယ်ကြောင့် မမျှော်ကိုးဘဲ နေရအံ့နည်းဟု ဥဒါန်းကျူးကြ၏။
5|85|၈၅။	အလ္လာဟ်အသျှင်မြတ်သည် သူတို့အား ၎င်းတို့၏ ရင့်ကျူးခြင်းကြောင့် ဆုတော်နှင့် ချီးမြှင့်တော်မူပြီ။ အောက်တွင် မြစ်အသွယ်သွယ်စီးဆင်းလျှက်ရှိသော ဥယျာဉ်တော်များ၊ ထိုဥယျာဉ်တော်များအတွင်း ၌ ထိုသူတို့သည် အမြဲထာဝစဉ် စံမြန်းနေထိုင်ရကြလိမ့်မည်။ ဤဆုတော်သည် သူတော်ကောင်းတို့၏ အောင်ဆုမင်္ဂလာတော်ကြီးဖြစ်၏။
5|86|၈၆။	သို့သော် အကြင်သူတို့သည်မယုံကြည်၍ ငါအသျှင်မြတ်၏ ဗျာဒိတ်တော်များကို ငြင်းပယ်ကြ၏။ ထိုသူတို့သည် အဝီစိငရဲမီး၏ပိုင်ရှင်များဖြစ်ကြ၏။
5|87|၈၇။	အို-ယုံကြည်သူအပေါင်းတို့ အလ္လာဟ်အသျှင်မြတ်က တရားဝင်မင်္ဂလာရှိသည်ဟု သတ်မှတ်ထား တော်မူသော ကောင်းမြတ်သည့်အရာဝထ္ထုများကို မတားမြစ်ကြလင့်။ တရားတော်ကို မကျူးလွန်ကြ လင့်။ မှတ်သားကြလော့။ အလ္လာဟ်အသျှင်မြတ်သည် တရားတော်ကို ကျူးလွန်သူများကို ချစ်ခင် မြတ်နိုးတော်မမူပေ။
5|88|၈၈။	သင်တို့သည် အလ္လာဟ်အသျှင်မြတ်ပေးသနားတော်မူသော တရားဝင်သော မွန်မြတ်သော အစာအဟာရကို မှီဝဲသုံးစွဲကြလော့။ သင်တို့သည် မိမိယုံကြည်ကြသော အလ္လာဟ်အသျှင်မြတ်၏ အမှုတော်ကို ကြေကုန်အောင် ထမ်းဆောင်ကြလော့။
5|89|၈၉။	အလ္လာဟ်အသျှင်မြတ်သည် သင်တို့အား မိမိတို့စိတ်ပါကိုယ်ရောက်မဟုတ်ဘဲ ကျိန်ဆိုသော သစ္စာပြု ချက်များကို စစ်ကြောစီရင်တော်မူမည်မဟုတ်။ သို့သော် သင်တို့ စိတ်အားထက်သန်စွာကျိန်ဆိုသော ကျိန်ဆိုချက်များကို စစ်ကြောတော်မူလိမ့်မည်။ ထိုကျိန်ဆိုသောအပြစ်ကိုဖြေသော ပူဇောသက္ကာရ မှာကား သင်တို့သည် မိမိတို့ အိမ်သူ၊ အိမ်သားများကို ကျွေးမွေးလေ့ရှိသော အစားအစာအားဖြင့် သူဆင်းရဲဆယ်ယောက်ကို ကျွေးမွေးခြင်းသော်လည်းကောင်း၊ သူတို့ကို အဝတ်အစားပေးခြင်းသော် လည်းကောင်း၊ ကျွန်တစ်ယောက်ကို လွှတ်ပေးခြင်းသော်လည်းကောင်း ဖြစ်၏။ ယင်း ပူဇော် သက္ကာရကို ပြုလုပ်ရန် ဥစ္စာငွေကြေးမရှိသူသည် ဥပုသ်သုံးရက်ဆောက်တည်ရလိမ့်မည်။ ဤသည်ကား သင်တို့၏ကျိန်ဆိုချက်ကို ဖြေဖို့ရာကျင့်စဉ်တရားဖြစ်၏။ သင်တို့သည် ကတိသစ္စာတည် ကြလော့။ သင်တို့သည် အသျှင်မြတ်၏ ဂုဏ်ကျေးဇူးများကို ချီးကျူးဖို့ရာ အလ္လာဟ်အသျှင်မြတ်သည် မိမိ၏တရားတော်များကို သင်တို့အား ရှင်းလင်းထင်ရှားစွာ ဗျာဒိတ်ပေးတော်မူ၏။
5|90|၉ဝ။	အို-ယုံကြည်သူအပေါင်းတို့ သေရည်၊ သေရက်သောက်ကြူးခြင်း၊ လောင်းကစားခြင်း၊ ဆင်းတု ရုပ်ပွားကိုးကွယ်ခြင်း၊ မြှားပစ်၍ နိမိတ်ဖတ်ခြင်းတို့သည် ရှိုင်တန်မာရ်နတ်၏ အလွန်ယုတ်ညံ့သော လက်ရာခြေရာသာဖြစ်၏။ သင်တို့အောင်မြင်ဖို့ရာ ထိုအရာများကို ရှောင်ရှားကြလော့။
5|91|၉၁။	ရှိုင်တန်မာရ်နတ်သည် သင်တို့အား သေရည်၊ သေရက်သောက်စားခြင်း၊ လောင်းကစားခြင်းအားဖြင့် အချင်းချင်း ညှိုးထားမုန်းတီးစေဖို့ရာကိုသာ ကြိုးစား၏။ အလ္လာဟ်အသျှင်အား အာရုံပြုလျှက် ဆွလာသ်ဝတ်ပြုခြင်းမှ သင်တို့လှည့်သွားရန်လည်း ကြိုးပမ်း၏။ ထို့ကြောင့် သင်တို့သည် ထို ဒုစရိုက်မှု များကို ရှောင်ကြဉ်ကြမည်လော။
5|92|၉၂။	သင်တို့သည် အလ္လာဟ်အသျှင်မြတ်နှင့် အသျှင်မြတ်၏ တမန်တော်ကို နာယူကြလော့။ သတိတရား ရှိကြလော့။ သို့သော် သင်တို့သည် မနာယူကျောခိုင်းသွားကြလျှင် ငါအသျှင်မြတ်၏ တမန်တော် ဆောင်ရွက်ရမည့် တာဝန်ဝတ္တရားမှာ ငါ၏ဒေသနာတော်ကြီးကို ဟောကြားရန်သာဖြစ်၏။
5|93|၉၃။	ရှေးအခါကစားမိသောအစာများကြောင့် ယုံကြည်လျက် သုစရိုက်ကောင်းမှုများကိုပြုကျင့်သော သူတော်ကောင်းတို့သည် အပြစ်မသင့်ပေ။ ထို့ကြောင့် အလ္လာဟ်အသျှင်မြတ်၏အမှုတော်ကို မလစ်ဟင်းရအောင် သတိထားကြလော့။ သုစရိုက်ကောင်းမှုပွားများကြလော့။ တစ်ဖန် အလ္လာဟ်အသျှင်မြတ်၏အမှုတော်ကို မပျက်ကွက်စေရန် သတိကောင်းစွာထားကြလော့။ ယုံကြည် ကြလော။ နောက်တစ်ဖန် အလ္လာဟ်အသျှင်မြတ်၏ အမှုတော်ကို ကြေကုန်အောင် ထမ်းဆောင်ကြ လော့။ မှန်ကန်မှုကို ပြုလုပ်ကြလော့။ အလ္လာဟ်အသျှင်မြတ်သည် သူတော်စင်တို့ကို ချစ်မြတ်နိုးတော် မူ၏။
5|94|၉၄။	အို-ယုံကြည်သူအပေါင်းတို့ အလ္လာဟ်အသျှင်မြတ်သည် သင်တို့အား သင်တို့လက်နက်များနှင့် ဖမ်းဆီးရသောအမဲများနှင့်စပ်လျဉ်း၍ အမှန်ပင်စုံစမ်းတော်မူလိမ့်မည်။ အလ္လာဟ်အသျှင်မြတ်သည် သင်တို့အနက် အဘယ်သူသည် အသျှင်မြတ်အား တိတ်တဆိတ်ကြောက်ရွံ့ရိုကျိုးသည်ကို သိစိမ့် သောငှာ ယင်းကဲ့သို့ စုံစမ်းတော်မူမည်။ ယင်းသို့ စုံစမ်းတော်မူပြီးနောက် တရားတော်ကို ချိုးဖောက် ကျူးလွန်သူသည် အလွန်ပြင်းပြနာကျင်သော အပြစ်ဒဏ်ကို ခံစားရလိမ့်မည်။
5|95|၉၅။	ပို-ယုံကြည်သူအပေါင်းတို့ သင်တို့သည် ဟဂျ်ဝတ်ကို ပြုကျင့်နေစဉ် တိရစ္ဆာန်အမဲကို မလိုက်ကြလင့်။ မသတ်ကြလင့်။ အကြင်သူသည် အမဲကိုသတ်လိုသောစိတ်သဘောနှင့်သတ်အံ့။ ထိုသူသည် တိရစ္ဆာန်အယဉ်ထဲမှသတ်သော တိရစ္ဆာန်အရိုင်းနှင့်တူမျှသော တိရစ္ဆာန်ကို လျှော်ရမည်။ ဤကိစ္စကို ဆုံးဖြတ်ရမည့်တရားသူကြီးမှာ သင်တို့အထဲက ရိုးသားဖြောင့်မတ်တရားသည်ဟု ကျော်ကြားသော ပုဂ္ဂိုလ်နှစ်ဦးဖြစ်စေရမည်။ လျော်ကောင်တိရစ္ဆာန်ကို ကအ်ဘာကျောင်းတော်သို့ သတ်လှူရန် ယူဆောင်ခဲ့ရမည်။ သို့မဟုတ် အမဲလိုက်မှုအပြစ်ကိုဖြေရန် ထိုသူသည် အမဲကောင်၏တန်ဖိုးအားဖြင့် ဝယ်ယူ၍ သူဆင်းရဲများကို စားဖွယ်သောက်ဖွယ် တည်ခင်းကျွေးရမည်။ သို့မဟုတ် အစာအာဟာရ တည်ခင်းကျွေးရမည်ဖြစ်သော သူဆင်းရဲဦးရေနှင့်အမျှ ဥပုသ်သီလ ကျင့်သုံးဆောက်တည်ရမည်။ သို့မှသာလျှင် ထိုသူသည် မိမိပြုကျင့်မှု၏အရသာဆိုးကို မြည်းစမ်းရလိမ့်မည်။ အလ္လာဟ်အသျှင်မြတ် သည် လွန်ပြီးသော ဤပြစ်မှုမျိုးကို ခွင့်လွှတ်တော်မူ၏။ သို့သော် အကြင်သူသည် ဤနောက်မှ ထိုပြစ်မှုမျိုးကို တစ်ဖန်ကျူးလွန်ခဲ့လျှင် ထိုသူကို အလ္လာဟ်အသျှင်မြတ် လက်စားချေတော်မူလိမ့် မည်။ အလ္လာဟ်အသျှင်မြတ်သည် အနန္တဘုန်းတန်ခိုးတော်နှင့်ပြည့်စုံတော်မူ၏။ ပြစ်မှုကို လက်စားချေ စွမ်းနိုင်တော်မူ၏။
5|96|၉၆။	ပင်လယ်သားငါးများကို ရှာဖွေဖမ်းဆီးစားသောက်ခြင်းသည် သင်တို့အတွက် တရားဝင်သော ပြုလုပ်မှု ဖြစ်၏။ ၎င်းတို့သည် သင်တို့နှင့် ပင်လယ်ကျောတွင် သွားလာနေသူတို့အဖို့ အစာရိက္ခာဖြစ်၏။ သို့သော် သင်တို့သည် ဟဂျ်ဝတ်ပြုနေစဉ် မြေပေါ်တွင် အမဲမလိုက်ရဟု ပညတ်တော်မူ၏။ သင်တို့ သည် အလ္လာဟ်အသျှင်မြတ်၏အမှုတော်ကို မပျက်မကွက်ရအောင် သတိထားကြလော့။ အသျှင်မြတ် အထံတော်၌ သင်တို့ကို စုရုံးစေတော်မူလိမ့်မည်။
5|97|၉၇။	အလ္လာဟ်အသျှင်မြတ်သည် ကအ်ဘာဝတ်ကျောင်းတော်ကို လူသားတို့၏ အောင်လံအဖြစ်ဖြင့် ဖန်ဆင်းထားတော်မူ၏။ လထူးလမြတ် ပူဇော်သက္ကာရနှင့် ပန်းကုံးများကိုလည်း ဖန်ဆင်းတော်မူ၏။ ယင်းသို့စီရင်ထားတော်မူခြင်းအကြောင်းကား အလ္လာဟ်အသျှင်မြတ်သည် အထက်ကောင်းကင်ဘုံ နှင့် အောက်မဟာပထဝီမြေပေါ်ရှိသမျှအပေါင်းတို့ကို အကြွင်းမဲ့သိမြင်တော်မူကြောင်း၊ အရာခပ်သိမ်းကုန်တို့ကို သိတော်မူသောအသျှင်ဖြစ်ကြောင်းတို့ကို သင်တို့ သိနားလည်ဖို့ရာဖြစ်၏။
5|98|၉၈။	အလ္လာဟ်အသျှင်မြတ်သည် အပြစ်ဒဏ်ပေးရ၌ ပြင်းထန်သည်ကို မှတ်သားကြလော့။ သို့သော် အလ္လာဟ်အသျှင်မြတ်သည် အပြစ်လွှတ်တော်မူသည်။ ကောင်းကြီးမင်္ဂလာပေးသနားတော်မူသည် တို့ကိုလည်း မှတ်သားကြလော့။
5|99|၉၉။	တမန်တော်၏တာဝန်မှာ အသျှင်မြတ်၏တရားဒေသနာကို ဟောကြားရန်သာဖြစ်၏။ အလ္လာဟ်အသျှင်မြတ်သည် သင်တို့ထုတ်ဖော်ပြောသည်ကိုသော်လည်းကောင်း၊ ထိန်ချန်ထားသည် ကိုသော်လည်းကောင်း အကြွင်းမဲ့သိတော်မူ၏။
5|100|၁ဝဝ။	အို-တမန်တော် ဟောကြားလော့။ များပြားသောမကောင်းမှုများက သင်ကို ဆွဲငင်သော်လည်း မကောင်းမှုနှင့် ကောင်းမှုသည် ထပ်တူထပ်မျှမဟုတ်ပေ။ ထို့ကြောင့် အို-ပညာရှိအပေါင်းတို့ သင်တို့သည် အောင်မြင်မှုရစေခြင်းငှား အလ္လာဟ်အသျှင်မြတ်၏အမှုတော်ကို မပျက်မကွက်ရအောင် သတိမူကြလော့။
5|101|၁ဝ၁။	အို-ယုံကြည်သူအပေါင်းတို့ သင်တို့အား အသိပေးလျှင် သင်တို့ကို ဒုက္ခပေးမည့် အမှုအခင်း အကြောင်းကို မမေးမြန်းမစုံစမ်းကြလင့်။ သို့သော် အကယ်၍ သင်တို့သည် ထိုအကြောင်းအရာများ ကို ကုရ်အာန်ကျမ်းတော်ကို ထုတ်ပြန်ပြဌာန်းနေစဉ် မေးမြန်းလျှင် သင်တို့အား ထိုအကြောင်းများ ကို သိစေတော်မူလိမ့်မည်။ အလ္လာဟ်အသျှင်မြတ်သည် ဤအမှုကို ခွင့်လွှတ်တော်မူ၏။ အကြောင်းမူကား အလ္လာဟ်အသျှင်မြတ်သည် အပြစ်လွှတ်တော်မူ၏။ ထောက်ထားညှာတာတော် မူ၏။
5|102|၁ဝ၂။	သင်တို့ထက် ရှေးကျသောလူမျိုးတစ်မျိုးက ယင်းအကြောင်းအရာများကို ဖော်ပြရန် တောင်းပန်ကြ ၏။ သို့သော် ထုတ်ဖော်ပြသောအခါ သူတို့သည် ထိုအကြောင်းအရာများကို မယုံကြည်ကြချေ။
5|103|၁ဝ၃။	အလ္လာဟ်အသျှင်မြတ်သည် နတ်ပူဇောသော ဗဟီးရာ၊ သို့မဟုတ် ဆိုင်ဘား၊ သို့မဟုတ် ဝသီးလား၊ သို့မဟုတ် ဟမီးခေါ် ယဇ်ကောင်ကို ပညတ်တော်မမူပေ။ သို့သော် မိစ္ဆာဒိဌိတို့သည် အလ္လာဟ် အသျှင်မြတ်နှင့် ဆန့်ကျင်မှုကို မဟုတ်မလျား ဖန်တီးကြ၏။ သူတို့အနက် များလှစွာသောသူတို့သည် အသိအလိမ္မာ၊ ဉာဏ်ပညာ ခေါင်းပါးကြ၏။
5|104|၁ဝ၄။	ထို့ပြင် သူတို့အား သင်တို့သည် အလ္လာဟ်အသျှင်မြတ်ချပေးသနားတော်မူသော ကုရ်အာန်ကျမ်းမြတ် နှင့် အသျှင်မြတ်၏ တမန်တော်ဘက်သို့ ဝင်လာကြလော့ဟု ဟောကြားသောအခါ သူတို့က ''အကျွနု်ပ်တို့အတွက် မိရိုးဖလာထုံးစံတရားသည် လုံလောက်၏''ဟု ပြန်ပြောကြ၏။ သူတို့၏ မိဘ၊ ဘိုးဘွားတို့သည် ပညာအလင်းရောင်နှင့် အဆုံးအမတရားတော်ကို မရငြားလည်း သူတို့သည် မိရိုးဖလာကို လိုက်ကြမည်လော။
5|105|၁ဝ၅။	အို-ယုံကြည်သူအပေါင်းတို့ သင်တို့သည် မိမိတို့ဝိညာဉ်ကို ထိန်းသိမ်းကြရ၏။ အကယ်၍ သင်တို့သည် လမ်းမှန်ကို ညွှန်ပြခြင်းခံကြရလျှင် အယူမှားသူသည် သင်တို့ကို နစ်နာအောင် မပြုလုပ်နိုင်ပေ။ သင်တို့အားလုံးသည် အလ္လာဟ်အသျှင်မြတ်အထံတော်သို့ ပြန်ကြရလိမ့်မည်။ ထိုအခါ အသျှင်မြတ် သည် သင်တို့အား မိမိတို့ပြုကျင့်လေ့ရှိသောအမှုအခင်းများကို ပြောပြတော်မူလိမ့်မည်။
5|106|၁ဝ၆။	အို-ယုံကြည်သူအပေါင်းတို့ သင်တို့အနက် တစ်စုံတစ်ယောက်သည် အသက်ကုန်ချိန် နီးကပ်လာ၍ သေတမ်းစာရေးသောအခါ သက်သေများရှိစေရမည်။ သက်သေမှာ သင်တို့အနက် သစ္စာသမာဓိ ရှိသူနှစ်ဦးဖြစ်ရမည်။ အကယ်၍ သင်တို့သည် တိုင်းတစ်ပါးတွင် စစ်တိုက်နေသောအခါ အသက် ကုန်လျှင် သက်သေမှာ အခြားအမျိုးသားထဲမှဖြစ်နိုင်၏။ သက်သေများမှာ ဆွလာသ်ဝတ်ပြုပြီးမှ သက်သေခံရမည်။ သင်တို့သည် သူတို့ကို ယုံမှားသံသယရှိကြလျှင် သူတို့အား အလ္လာဟ်အသျှင်မြတ် ကို တိုင်တည်၍ အကျွနု်ပ်တို့သည် မိမိတို့ဆွေဆမျိုးနီးစပ်အတွက်ဖြစ်သော်လည်း တံစိုးလက်ဆောင် စားမည်မဟုတ်ပါ။ အကျွနု်ပ်တို့သည် အလ္လာဟ်အသျှင်မြတ်၏ သက်သေခံချက်တော်ကို ထိန်ချန် ထားမည်မဟုတ်ပါ။ အကျွနု်ပ်တို့သည် တံစိုးစားကြပါလျှင် သက်သေခံချက်ကို ဝှက်ထားကြပါလျှင် အကျွနု်ပ်တို့သည် အပြစ်ရှိသူများဘောင်တွင် အမှန်ပင် ပါဝင်ကြပါမည်ဟု ကျမ်းကျိန်ဆိုကြစေလော့။
5|107|၁ဝ၇။	သို့သော် ထိုသက်သေများသည် မယုံကြည်ရသူများဖြစ်သည်ဟု သင်တို့နောက်မှသိကြလျှင် အမွေတောင်းသူများနှင့် အနီးဆုံးသောဆွေမျိုးတို့အစား အခြားသူနှစ်ယောက်ကို ခေါ်ကြလော့။ သူတို့ကိုလည်း အလ္လာဟ်အသျှင်မြတ်ကို တိုင်တည်၍ အကျွနု်ပ်တို့၏ သက်သေထွက်ချက်သည် ထိုသူနှစ်ဦး၏ သက်သေထွက်ချက်ထက် သာလွန်မှန်ကန်ပါသည်။ အကျွနု်ပ်တို့သည် မိမိတို့ ဝတ္တရားကို မပျက်မကွက်ကြပါ။ ပျက်ကွက်ပါလျှင် အကျွနု်ပ်တို့သည် မုချဧကန် ဒုစရိုက်မှု ကျူးလွန် သူတို့ဘောင်တွင် ပါဝင်ရမည်ဟု ကျမ်းသစ္စာ ကျိန်ဆိုစေကြလော့။
5|108|၁ဝ၈။	သို့မှသာလျှင် သူတို့သည် မှန်သောသက်သေခံစရာအကြောင်းရှိ၏။ သို့မဟုတ် သူတို့သည် မိမိတို့ သစ္စာကျိန်ဆိုပြီးမှ အခြားသူများကို ကျမ်းသစ္စာကျိန်ဆို၍ သက်သေခံရန်ခိုင်းမည်ကို စိုးရိမ်စရာ အကြောင်းလည်းရှိ၏။ ထို့ကြောင့် သင်တို့သည် အလ္လာဟ်အသျှင်မြတ်၏အမှုတော်ကို ထမ်းဆောင်၍ တရားတော်ကို နားထောင်ကြလော့။ အလ္လာဟ်အသျှင်မြတ်သည် သြဝါဒတော်မခံ ခေါင်းမာသော သူတို့ကို လမ်းညွှန်တော်မူမည်မဟုတ်ပေ။
5|109|၁ဝ၉။	အလ္လာဟ်အသျှင်မြတ်သည် တမန်တော်တို့ကို စုရုံးတော်မူသော နေ့တော်ကြီး၌ သူတို့အား ''အို-တမန်တော် သင်တို့သည် လူသားတို့ထံမှ အဘယ်အားပေးတုန့်ပြန်ခြင်းကို ရခဲ့ကြပါသနည်း''ဟု ဗျာဒိတ်ရှိတော်မူ၏။ သူတို့က ''အို-ကျေးဇူးတော်သခင် အကျွနု်ပ်တို့မသိပါ'' ''အသျှင်မြတ် အသျှင်သာလျှင် လျှို့ဝှက်နက်နဲသောအရာများကို အကြွင်းမဲ့သိမြင်တော်မူပါ၏''ဟု တင်လျှောက် ကြ၏။
5|110|၁၁ဝ။	အလ္လာဟ်အသျှင်မြတ်က အို-မရယမ်၏သား အီဆာ၊ သင်သည် မိမိနှင့် မိမိမယ်တော်တို့အား ငါအသျှင်မြတ်ပေးသနားတော်မူသော ကောင်းကြီးမင်္ဂလာတော်ကြီးကို အောက်မေ့သတိရလော့။ သင်သည် ပုခက်တွင်းမှ လူသားတို့အား လူကြီးတစ်ယောက်ကဲ့သို့ စကားပြောဆိုနိုင်ရန် ငါသည် သင်အား ဝိညာဉ်တော်အားဖြင့် အင်အားတောင့်စေတော်မူ၏။ ငါသည် သင့်အား တရားတော် ပညာအလင်းရောင် တောင်ရတ်ကျမ်းတော်၊ အင်ဂျီလ်ကျမ်းတော်စသည်တို့ကို သင်ကြားပေးတော် မူ၏။ ငါ၏အမိန့်တော်အားဖြင့် သင်သည် ရွံ့မြေစေးမှ ငှက်ရုပ်တစ်ရုပ်ကို ပြုလုပ်ပြီးလျှင် ထိုအရုပ် ထဲသို့ လေမှုတ်သွင်းသောအခါ ငါ၏ခွင့်ပြုတော်မူခြင်းကြောင့် ထိုငှက်ရုပ်သည် ပကတိငှက်ဖြစ်သွား၏။ ငါ၏တန်ခိုးတော်ကြောင့် သင်သည် ဝမ်းတွင်းမျက်စိကန်းသူအား မျက်စိမြင်အောင်၊ ကုဌနူနာ ရောဂါပျောက်အောင် ကုသနိုင်၏။ ငါ၏တန်ခိုးတော်ကြောင့် သင်သည် သေသူများအား ပြန်ရှင်စေ ၏။ သင်သည် အစ္စရာအီလ်အမျိုးသားတို့ထံသို့ ထင်ရှားကျော်စောသော သက်သေသာဓကများကို ပြသရာ သူတို့အနက် မိစ္ဆာမိုက်များက ဤသာဓကသည် ထင်ရှားသော ပယောဂဝိဇ္ဇာအတတ်မှတပါး အခြားအရာမဖြစ်နိုင်ချေဟု ကြွေးကြော်၏။ ထိုသူမိုက်တို့သည် သင်အား ဘေးအန္တရာယ်မပြုနိုင်ရန် သူတို့ကို ငါ တားဆီးထား၏။ ဤဂုဏ်ကျေးဇူးတော်များကို ချီးကျူးတသလော့ဟု မိန့်တော်မူ၏။
5|111|၁၁၁။	ငါအသျှင်မြတ်သည် သာဝကကြီးများအား အို-သာဝကတို့ သင်တို့သည် ငါနှင့် ငါ၏တမန်တော်ကို ယုံကြည်လေးစားကြလော့ဟု ဗျာဒိတ်ပေးတော်မူ၏။ ထိုအခါ သူတို့က အို-အလ္လာဟ်အသျှင် အကျွနု်ပ်တို့သည် ယုံကြည်ကြပါ၏။ အကျွန်ုပ်တို့သည် အသျှင်ကိုသာလျှင် ယုံကြည်ကျိုးနွံကြသည်ကို သက်သေခံတော်မူပါဟု တင်လျှောက်ကြ၏။
5|112|၁၁၂။	သာဝကကြီးတို့က အို-မရယမ်၏သား အီဆာ သင်၏အသျှင်သခင်သည် ကောင်းကင်ဘုံမှ အစာအဟာရအပြည့်အစုံနှင့် ခင်ကျင်းထားသော စားပွဲတစ်ခုကို အကျွနု်ပ်တို့အား ချပေးစွမ်းနိုင် သလောဟုမေးကြသောအခါ တမန်တော်အီဆာက သင်တို့သည် ယုံကြည်သူအမှန်ဖြစ်ကြပါလျှင် အလ္လာဟ်အသျှင်မြတ်၏အမှုတော်ကို ကြေပြွန်အောင် ထမ်းဆောင်ကြလော့ဟု ပြန်ပြော၏။
5|113|၁၁၃။	သူတို့က အို-အီဆာ အကျွနု်ပ်တို့သည် ထိုစားပွဲမှ အစားအစာကို မှီဝဲသုံးစွဲချင်လှကြ၏။ သို့မှသာလျှင် အကျွနု်ပ်တို့၏စိတ်များ ရှင်းသွားပြီးလျှင် သင်သည် အကျွနု်ပ်တို့အား မှန်သောစကားဆိုကြောင်းကို သိရပါမည်။ ဤအကြောင်းကို သက်သေလည်းခံနိုင်ပါမည်ဟု ပြောဆိုကြ၏။
5|114|၁၁၄။	မရယမ်၏သား တမန်တော်အီဆာက အို-အကျွနု်ပ်တို့၏အသျှင်သခင် အလ္လာဟ်အသျှင် စားဖွယ် သောက်ဖွယ်တို့နှင့် ခင်းကျင်းထားသောစားပွဲတစ်ခုကို အကျွနု်ပ်တို့အတွက် အထက်ကောင်းကင်ဘုံမှ ချပေးသနားတော်မူပါ။ အကျွနု်ပ်တို့၏ အစကနဦးလူများအတွက်သော်လည်းကောင်း၊ နောင်လာ နောက်သား နောက်ဆုံးလူများအတွက်သော်လည်းကောင်း၊ ထိုစားပွဲသလင်သည် အသျှင်၏ လက္ခဏာတော်ဖြစ်စေတော်မူပါ။ အကျွနု်ပ်တို့အား ရိက္ခာအစားအစာကို ချပေးသနားတော်မူပါ။ အသျှင်သည် စားဖွယ်၊ သောက်ဖွယ်တည်ခင်းကျွေးမွေးသူအပေါင်းတို့တွင် အထွဋ်အခေါင် ဖြစ်စေတော်မူပါ၏ဟု တင်လျှောက်ပန်ထွာ၏။
5|115|၁၁၅။	အလ္လာဟ်အသျှင်မြတ်က အို-အီဆာ မှတ်သားလော့။ ငါသည် သင်တို့အာ ရိက္ခာအစားအစာ ချပေးသနားတော်မူ၏။ ထို့နောက် သင်တို့အနက် အကြင်သူသည် ဆန့်ကျင်တော်လှန် မယုံကြည်အံ့။ ထိုသူအား ငါသည် မိမိ၏ကျေးကျွန်တစ်ယောက်ကိုမှ ပေးတော်မမူသေးသော အပြစ်ဒဏ်ကြီးကို မုချပေးတော်မူမည်။
5|116|၁၁၆။	၎င်းနောက် အလ္လာဟ်အသျှင်မြတ်က အို-မရယမ်၏သား အီဆာသင်သည် လူသားအပေါင်းတို့အား ဟယ်-အချင်းတို့ အကျွနု်ပ်တို့နှင့် အကျွနု်ပ်၏မယ်တော်တို့ ထိုအလ္လာဟ်အသျှင်မြတ်အပြင် ဘုရား နှစ်ဆူအဖြစ်ဖြင့် သဒ္ဒါကြည်ညိုကြလော့ဟု ဟောကြားသလောဟု မိန့်တော်မူ၏။ သူက ကျေးဇူးတော် သခင်အသျှင်သည် ချို့တဲ့ခြင်းကင်းတော်မူပါ၏။ အကျွနု်ပ်သည် မိမိမပြောအပ်သောစကားကို မပြောမဆိုပါ။ အကယ်၍ အကျွနု်ပ်သည် ထိုစကားကို ပြောကြားလေ့ရှိပါလျှင် ထိုအကြောင်းကို အသျှင်သည် သိတော်မူပါ၏။ အကျွနု်ပ်မှာမူကား အသျှင်စိတ်နှလုံးတော်အတွင်းရှိသည်များကို မသိစွမ်းနိုင်ပါ။ အို-အသျှင် အသျှင်သာလျှင် လျှို့ဝှက်နက်နဲသောအရာအပေါင်းတို့ကို အကြွင်းမဲ့ သိတော်မူပါ၏။
5|117|၁၁၇။	အကျွနု်ပ်သည် သူတို့အား အသျှင်မြတ် ပညတ်တော်မူသည်ကိုသာ ဟောကြားပါ၏။ သူတို့အား ဟယ်-အချင်းတို့ သင်တို့သည် အကျွနု်ပ်၏အသျှင်သခင် သင်တို့၏ အသျှင်သခင်အလ္လာဟ်အား ခဝပ်ကိုးကွယ်ကြလော့ဟုဟောပြောပါ၏။ အကျွနု်ပ်သည် သူတို့နှင့် အတူတကွရှိနေစဉ် သူတို့၏ အကြောင်းကိုသိသော သက်သေတပါးဖြစ်ပါ၏။ အသျှင်သည် အကျွနု်ပ်ကို သိမ်းတော်မူပြီးနောက် အသျှင်သာလျှင် သူတို့ကို ရှုစားစောင့်ရှောက်နေတော်မူပါ၏။ အသျှင်သာလျှင် အရာခပ်သိမ်းကုန် တို့ကို သိမြင်တော်မူသော သက်သေတော်ကြီးဖြစ်ပါ၏။
5|118|၁၁၈။	အို...အလ္လာဟ်အသျှင်ကိုယ်တော်သည် သူတို့အား အပြစ်ဒဏ်ပေးတော်မူပါလျှင် သူတို့သည် ကိုယ်တော်၏ ကျေးတော်မျိုး၊ ကျွန်တော်မျိုးများ အမှန်ပင်ဖြစ်ပါ၏။ ကိုယ်တော်သည် သူတို့အား အပြစ်လွှတ်တော်မူပါလျှင်လည်း သူတို့သည် အသျှင်၏ ကျေးတော်မျိုး၊ ကျွန်တော်မျိုးများသာ ဖြစ်ပါ၏။ အို...အသျှင် ကိုယ်တော်သာလျှင် အနန္တတန်ခိုးတော်သခင်၊ အနန္တဉာဏ်တော်ရှင် ဖြစ်တော်မူပါ၏ဟု တင်လျှောက်၏။
5|119|၁၁၉။	အလ္လာဟ်အသျှင်မြတ်က ဤနေ့တော်ကြီးအား သစ္စာတရားရှင်တို့အား မိမိတို့သစ္စာတရားက အကျိုးပေးသောနေ့တော်ကြီးဖြစ်၏။ သူတို့အတွက် အောက်တွင် မြစ်ချောင်းအသွယ်သွယ် စီးဆင်းလျှက်ရှိသော သုခဥယျာဉ်တော်များရှိကြ၏။ သူတို့သည် ထိုဥယျာဉ်တော်များအတွင်း၌ အသျှင်မြတ်အား နှစ်သက်ကြလျှက် စံမြန်းနေထိုင်ကြရလတ္တံ့။ ဤခံစားရခြင်းသည် အောင်ဆု မင်္ဂလာတော်ကြီးဖြစ်၏။
5|120|၁၂ဝ။	အလ္လာဟ်အသျှင်မြတ်သည် မိုးမြေနှင့် မိုးမြေပေါ်တွင် ရှိရှိသမျှအပေါင်းတို့ကို သိမ်းရုံးစိုးပိုင်တော် မူ၏။ အသျှင်မြတ်သည် အရာရာကို ပြုစွမ်းနိုင်တော်မူ၏။
6|1|၁။	မိုးကောင်းကင်နှင့် ကမ္ဘာမြေကြီးကို ဖန်ဆင်းတော်မူသောအသျှင်၊ အမှောင်ထုနှင့် အလင်းရောင်ကို စီရင်တော်မူသောအသျှင်၊ အလ္လာဟ်အသျှင်မြတ် ချီးမွမ်းခြင်းတည်ရာဖြစ်တော်မှပါပေ၏။ သို့ပါလျှက် မယုံကြည်သူတို့သည် မိမိ၏အသျှင်သခင်နှင့် ပြိုင်ဘက်၊ တုဘက်ထားကြသေး၏။
6|2|၂။	အသျှင်မြတ်သည် သင်တို့ကို ရွှံ့မြေစေးနှင့် ဖန်ဆင်းတော်မူ၏။ သင်တို့၏သက်တမ်းကို သတ်မှတ် ထားတော်မူ၏။ အသျှင်မြတ်အထံတော်၌ ကာလပိုင်းခြား ပြဌာန်းထားတော်မူ၏။ သို့ပါလျက် သင်တို့သည် ယုံမှားသံသယရှိကြသေး၏။
6|3|၃။	အသျှင်မြတ်သည် မိုးကောင်းကင်ဘုံများ၌သော်လည်းကောင်း၊ ကမ္ဘာမြေကြီးပေါ်၌လည်းကောင်း၊ အလ္လာဟ်အသျှင်မြတ် ဖြစ်တော်မူ၏။ အသျှင်မြတ်သည် သင်တို့၏ လျှို့ဝှက်ချက်၊ ပြောဆိုချက် နှစ်မျိုးလုံးပင် အကြွင်းမဲ့သိတော်မူ၏။ သင်တို့လုပ်ကိုင်၍ရသည်တို့ကိုလည်း သိတော်မူ၏။
6|4|၄။	အလ္လာဟ်အသျှင်မြတ်၏ နှုတ်ကပတ်တော်များအနက် တစ်ပါးပါးမှ သူတို့ထံကျရောက်မလာမှ ကျရောက်လာလျှင် သူတို့သည် ထိုဗျာဒိတ်တော်မှ လှည့်ထွက်သွားကြ၏။
6|5|၅။	သူတို့သည် မိမိတို့ထံသို့ ကျရောက်လာသော သမ္မာတရားတော်ကို မယုံကြည်ဘဲ ငြင်းပယ်ကြ၏။ သို့သော် သူတို့ကဲ့ရဲ့ပြောင်လှောင်လေ့ရှိသောအမှု၏ အကြောင်းသတင်းများသည် သူတို့ထံသို့ ရောက်လာလိမ့်မည်။
6|6|၆။	ငါအသျှင်မြတ်သည် သူတို့မဖြစ်ပေါ်လာမီ ရှေးအဆက် မည်မျှကို သုတ်သင်ရှင်းလင်းပစ်တော်မူ သည်ကို သူတို့မသိမမြင်ကြသလော။ ထိုရှေးလူဟောင်းတို့ကို ကမ္ဘာမြေပေါ်ဝယ် မင်းတို့ထက် သာလွန် မြဲမြံတည်တံ့စေတော်မူ၏။ ထိုလူဟောင်းတို့အပေါ်သို့ ကောင်းကင်ဘုံမှ မိုးသည်းထန်စွာ ရွာသွန်းစေတော်မူ၏။ မြစ်ချောင်းများကိုလည်း သူတို့၏အောက်၌ စီးဆင်းစေတော်မူ၏။ သို့ပါလဆက် သူတို့သည် ၎င်းတို့၏အပြစ်များကြောင့် ဖျက်ဆီးပစ်တော်မူ၏။ သူတို့ပျောက်ကွယ်ပြီး နောက် အခြားလူမျိုးတစ်ဆက်ကို ဖန်ဆင်းတော်မူ၏။
6|7|၇။	အို-မိုဟမ္မဒ်၊ အကယ်၍ ငါအသျှင်မြတ်သည် သင့်ထံသို့ စက္ကပေါ်တွင် ရေးထားသော ကျမ်းတော်ကို သူတို့ကိုင်တွယ်စမ်းသပ်ကြည့်နိုင်အောင် ချပေးသော်လည်း သူတို့သည် ဤအရာသည် ထင်ရှားသော ဝိဇ္ဇာမျက်လှည့်အတတ်မှတစ်ပါး အခြားတစ်စုံတစ်ရာမဟုတ်ပေဟု ပြောဆိုကြမည်သာတည်း။
6|8|၈။	သူတို့က သူ့ထံသို့ ကောင်းကင်တမန်တော်တစ်ပါးကို အဘယ်ကြောင့် ချပေးတော်မမူသနည်းဟု မေးကြ၏။ အကယ်၍ ငါအသျှင်မြတ်သည် ကောင်းကင်တမန်တော်တစ်ပါးကို စေလွှတ်တော်မူခဲ့လျှင် ထိုအခါ ကိစ္စအဝဝကို အပြီးအစီး ဆုံးဖြတ်တော်မူပေလိမ့်မည်။ သူတို့သည် တွေးတောဆင်ခြင်ဘို့ရာ အချိန်ပိုရှိတော့မည်မဟုတ်ပေ။
6|9|၉။	အကယ်၍ ငါအသျှင်မြတ်သည် ကောင်းကင်တမန်တော်တစ်ပါးကို လူသားအပေါင်းတို့ထံ တမန်တော်အဖြစ်ဖြင့် စေလွှတ်တော်မူခဲ့လျှင် ထိုတမန်တော် လူသားတို့အား ဟောကြားနိုင်ရန် သူ့ကို လူသားကဲ့သို့ အမှန်ပင် ငါစီရင်တော်မူခဲ့ပေမည်။ ယင်းအခါ သူတို့ကို ယခုမထင်မရှား လုပ်ထားသော တရားတော်သည် ပိုမိုရှုပ်ထွေးသွားပေမည်။
6|10|၁ဝ။	သင့်အရင်ပွင့်ခဲ့သော အလ္လာဟ်အသျှင်မြတ်၏တမန်တော်တို့လည်း သရောပျက်ချော်ခြင်းကိုခံကြရ ၏။ သို့သော် ထိုပြောင်လှောင်သူတို့အား သူတို့ပြက်ရယ်ပြုသောအရာက ဝိုင်းဝန်းထား၏။
6|11|၁၁။	အို-တမန်တော် သင်သည် ဟောပြောလော့။ ဟယ်-အချင်းတို့ သမ္မာတရားတော်ကို ငြင်းပယ်သူတို့ သည် အဘယ်အကျိုးဆက်ကို ခံစားရသည်ကို ပထဝီမြေပေါ်ဝယ် သွားလာကြည့်ရှုကြလော့။
6|12|၁၂။	တဖန် ဟောကြားလော့။ မိုးမြေပေါ်ဝယ်ရှိရှိသမျှတို့ကို အဘယ်သူစိုးပိုင်သနည်း။ သင်ဟောပြော လော့။ အလ္လာဟ်အသျှင်မြတ် စိုးပိုင်တော်မူ၏။ အသျှင်မြတ်သည် ကောင်းကြီးမင်္ဂလာပေးသနားတော် မူရန် မိမိအပေါ်၌ တာဝန်သတ်မှတ်ထားတော်မူ၏။ အသျှင်မြတ်သည် ၎င်းနှင့်ပတ်သက်၍ ယုံမှား သံသယမရှိသော နေ့တော်ကြီးသို့ သင်တို့အားလုံးကို အတူတကွ စုရုံးယူလာတော်မူနိုင်ရန် ယင်းသို့ သတ်မှတ်ထားတော်မူ၏။ ထိုနေ့တော်ကြီး ဆိုက်ရောက်လာမည်ကို ယုံမှားသံသယ လုံးဝမရှိနိုင်ချေ။ မိမိတို့ဝိညာဉ်များကို မိမိတို့ ဖျက်ဆီးသူတို့သည် ယုံကြည်ကြမည်မဟုတ်ပေ။
6|13|၁၃။	ညဉ့်နှင့်နေ့တွင် ရှိရှိသမျှတို့ကို အသျှင်မြတ် အစိုးရတော်မူ၏။ အသျှင်မြတ်သည် သိကြားတော်မူ သော အသျှင်ဖြစ်တော်မူ၏။
6|14|၁၄။	ဟောကြားလော့။ ဟယ်-အချင်းတို့ ငါသည် မိုးနှင့်မြေကို စတင်ဖန်ဆင်းတော်မူသောအသျှင်၊ ကျွေးမွေးတော်မူထသောအသျှင်၊ ကျွေးမွေးခြင်းခံရတော်မူသောအသျှင်၊ အလ္လာဟ်အသျှင်မှတစ်ပါး အခြားသူကို ကာကွယ်စောင့်ရှောက်သည့် အဆွေခင်ပွန်းအဖြစ်ဖြင့် ရွေးချယ်မည်လော။ တစ်ဖန် ဟောကြားလော့။ အသျှင်မြတ်ကို ရှေးဦးပထမယုံကြည်ကျိုးနွံရန် ငါသည် ဗျာဒိတ်ပေးတော်မူခြင်း ခံရ၏။ အို-မိုဟမ္မဒ် သင်သည် ဆင်းတုရုပ်ပွားတို့ကို ကိုးကွယ်သူတို့ဘောင်တွင် မပါဝင်လင့်။
6|15|၁၅။	ဟောကြားလော့။ အကယ်၍ ငါသည် မိမိ၏အသျှင်သခင်အား ထောင်ထားခြားနားလျှင် ငါသည် အလွန်မြောက်မက်ဖွယ်ကောင်းသော နေ့တော်ကြီး၏ လက်စားချေခြင်းကို ကြောက်လန့်တုန်လှုပ်၏။
6|16|၁၆။	အကြင်သူသည် ထိုနေ့တော်ကြီး၌လည်းကောင်း၊ လက်စားချေခြင်းမှ လွတ်ကင်း၏။ ထိုသူကို အလ္လာဟ်အသျှင်မြတ် အမှန်ပင် ကောင်းကြီးမင်္ဂလာ ပေးသနားတော်မူ၏။ ထိုမင်္ဂလာသည် ထင်ရှား အောင်မြင်ခြင်းဖြစ်ပေ၏။
6|17|၁၇။	အကယ်၍ အလ္လာဟ်အသျှင်မြတ်သည် သင့်အား ဘေးထိစေတော်မူပါလျှင် သင့်အား ထိုဘေးမှ ကယ်တင်မည့်သူ၊ အလ္လာဟ်အသျှင်မြတ်မှတစ်ပါးမရှိပေ။ အကယ်၍ အသျှင်မြတ်သည် သင့်အား ကောင်းကြီးမင်္ဂလာပေးသနားတော်မူပါလျှင် ထိုကောင်းကြီးမင်္ဂလာကို ဖျက်ဆီးနိုင်သူမရှိပေ။ အသျှင်မြတ်သည် ခပ်သိမ်းကုန်သောအရာများကို ပြုစွမ်းနိုင်တော်မူ၏။
6|18|၁၈။	အသျှင်မြတ်သည် မိမိကျေးတော်မျိုး၊ ကျွန်တော်မျိုးတို့ကို အနန္တတန်ခိုးတော်အားဖြင့် လွှမ်းမိုးထား တော်မူ၏။ အသျှင်မြတ်သည် ဉာဏ်ပညာရှိတော်မူသောအသျှင်၊ သိတော်မူသောအသျှင်ဖြစ်တော် မူ၏။
6|19|၁၉။	အို-မိုဟမ္မဒ် သင်ဟောကြားလော့။ သက်သေသာဓက၌ အဘယ်အရာသည် အရေးကြီးဆုံးဖြစ် သနည်း။ တစ်ဖန် ဟောကြားလော့။ ငါနှင့် သင်တို့အလယ်တွင် အလ္လာဟ်အသျှင်မြတ်သည် သက်သေ တော်ကြီးဖြစ်တော်မူ၏။ ဤကုရ်အာန်ကျမ်းတော်မြတ်ကို ငါ၏စိတ်နှလုံးတွင် ထင်ရှားစေတော်မူခြင်း အားဖြင့် ငါ့အား ချပေးသနားတော်မူ၏။ ထိုကျမ်းတော်ကြီးသည် သင်တို့နှင့် ထိုကျမ်းတော် ရောက်ရှိသော မည်သူမဆို၊ ထိုသူတို့ ငါသည် သတိပေးဖို့ရာဖြစ်၏။ သင်တို့သည် အလ္လာဟ်အသျှင် မြတ်မှတစ်ပါး အခြားဘုရားများရှိကြသည်ဟု အမှန်ပင် သက်သေထွက်ဆိုကြသလော။ တစ်ဖန် ဟောကြားလော့။ ငါသည် ယင်းသို့ မထွက်ဆိုပေ။ တစ်ဖန် ဟောကြားလော့။ အသျှင်မြတ်သည် တစ်ဆူတည်းသော အလ္လာဟ်ဖြစ်တော်မူ၏။ မှတ်သားကြလော့။ သင်တို့သည် အလ္လာဟ်အသျှင်မြတ် နှင့် ဘုရားများကို တွဲဖက်၏။ ထိုဒုစရိုက်အညစ်အကြေးမှ ငါသည် ကင်းစင်၏။
6|20|၂ဝ။	အကြင်သူတို့အား ငါအသျှင်မြတ်သည် ရှေးကျမ်းတော်ကို ပေးသနားတော်မူ၏။ ထိုသူတို့သည် မိမိတို့သားမြေးတို့ကို မှတ်မိသကဲ့သို့ ဤကုရ်အာန်ကျမ်းတော်မြတ်ကို မှတ်မိကြ၏။ မိမိကိုယ်ကို မိမိ ဖျက်ဆီးသောသူတို့သည် ယုံကြည်ကြမည်မဟုတ်ပေ။
6|21|၂၁။	အလ္လာဟ်အသျှင်မြတ်နှင့်စပ်လျဉ်း၍ မဟုတ်မလျား လုပ်ကြံပြောဆို၍ ပညတ်တော်များကို ငြင်းဆန်သောသူထက် အဘယ်သူ မကောင်းမှုကို ပိုမိုပြုကျင့်သနည်း။ မှတ်သားကြလော့။ ဒုစရိုက်မှုကို ကျူးလွန်သူတို့သည် မအောင်မြင်နိုင်ပေ။
6|22|၂၂။	ငါအသျှင်မြတ်သည် သူတို့အားလုံးကို စုရုံးတော်မူသော နေ့တော်ကြီး၌ ငါအား ဘက်စပ်သူများ ရှိသည်ဟု စွပ်စွဲသူတို့အား သင်တို့ ယုံတမ်းစကားပြော၍ ငါအသျှင်မြတ်နှင့် တွဲဖက်သည်ဟုဆိုသော သူတို့သည် ယခု အဘယ်မှာနည်းဟု မိန့်တော်မူမည်။
6|23|၂၃။	ထိုအခါ သူတို့တွင် ခုခံပြောဆိုစရာမရှိဘဲ အို-အကျွနု်ပ်တို့၏အသျှင်သခင် အလ္လာဟ်၏ တန်ခိုးတော် ကြောင့် အကျွနု်ပ်တို့သည် ဘယ်သောအခါကမှ ဆင်းတုရုပ်ပွားကို ကိုးကွယ်သူများမဟုတ်ပါဟုသာ တင်လျှောက်ကြလိမ့်မည်။
6|24|၂၄။	သူတို့သည် သူတို့ကိုယ်ကိုသူတို့ ဆန့်ကျင်၍ ဘယ်လိုမုသားဆိုသည် သူတို့ဖန်တီးသောအရာသည် သူတို့ကို ဘယ်လိုစွန့်ပစ်ထားကြသည်ကို သင်ကြည့်ရှုလော့။
6|25|၂၅။	လူတို့အနက် အချို့သောသူတို့သည် သင့်ကို ကြားနာကြ၏။ သို့သော ငါအသျှင်မြတ်သည် သူတို့၏ စိတ်နှလုံးများအပေါ်တွင် အကာအဆီးကို စီရင်ထားတော်မူ၍ သူတို့သည် နားမလည်ကြပေ။ သူတို့၏ နားများကို ပင်းစေတော်မူ၏။ သူတို့သည် နိမိတ်လက္ခဏာတော်တိုင်းကို မြင်ရသောအခါ ထိုလက္ခဏာတော်ကို မယုံကြည်ကြပေ။ သို့အတွက် သူတို့သည် သင်နှင့် အချေအတင်ပြောဆိုရန် လာသောအခါ ဤကျမ်းတော်သည် ရှေးလူဟောင်းတို့၏ ဒဏ္ဍာရီဝထ္ထုမှတစ်ပါး အခြားတစ်စုံတစ်ရာ မဖြစ်ချေဟု ပြောဆိုဝံ့ကြ၏။
6|26|၂၆။	ထို့ပြင် သူတို့သည် လူသားတို့အား ကုရ်အာန်ကျမ်းတော်မှ တားမြစ်ပိတ်ပင်ကြ၏။ သူတို့သည် ကျမ်းတော်ကို ရှောင်ရှားကြ၏။ သူတို့သည် မိမိတို့မှတစ်ပါး မည်သူကိုမျှ မဖျက်ဆီးကြပေ။ သို့သော် သူတို့သည် မသိမမြင်ကြပေ။
6|27|၂၇။	သူတို့အား ငရဲမီးရှေ့၌ ချထားသောအခါ သူတို့က အကျွနု်ပ်တို့သည် ပြန်သွားခွင့်ရပါလျှင် တော်လေစွ။ ထိုအခါ အကျွနု်ပ်တို့သည် မိမိတို့၏ ကျေးဇူးတေ်သခင်၏ ဗျာဒိတ်တော်များကို ငြင်းပယ်ကြလိမ့်မည်မဟုတ်ပါ။ အကျွနု်ပ်တို့သည် ယုံကြည်သူတို့ဘောင်တွင် ပါဝင်ကြမည်ဟု ညည်းညူမြည်တမ်းကြမည်။ ထိုအခါ သူတို့ကို သင်မြင်ရလျှင် ကောင်းလေစွ။
6|28|၂၈။	သူတို့မပြန်ရပေ။ သို့သော် သူတို့အထက်က ဖုံးကွယ်ထားလေ့ရှိသောအရာကို သူတို့အတွက် ထင်ရှားလာပြီ။ အကယ်၍ သူတို့အား ပြန်လွှတ်ခဲ့လျှင် သူတို့သည် ၎င်းတို့အား မပြုကျင့်ရဟု တားမြစ်ထားသောအမှုများကို ပြန်မည်သာတည်း။ မှတ်သားလော့။ သူတို့သည် မုသားကောင်များ ဖြစ်ကြ၏။
6|29|၂၉။	တစ်ဖန် သူတို့က ဤလောကမျက်မှောက်ဘဝမှတစ်ပါး အခြားဘဝမရှိပေ။ အကျွနု်ပ်တို့သည် ရှင်ပြန် ထမြောက်ရကြမည်မဟုတ်ပေဟု ပြောကြ၏။
6|30|၃ဝ။	သူတို့ကို သူတို့၏ ကျေးဇူးတော်သခင်ရှေ့တော်၌ ချထားသောအခါ သူတို့ကို သခင်မြင်ရလျှင် ကောင်းလေစွ။ ထိုအခါ အသျှင်မြတ်က ငါ့အား ဤသို့ ဖူးမြင်ရခြင်းသည် မှန်သောတရားမဟုတ် လောဟု မိန့်တော်မူပါမည်။ သူတို့က အကျွနု်ပ်တို့၏ ကျေးဇူးတော်သခင်၏ တန်ခိုးတော်ကြောင့် အမှန်ပင်ဖြစ်ပါ၏ဟု လျှောက်တင်ကြလိမ့်မည်။ အသျှင်မြတ်သည် သူတို့အား သင်တို့ မယုံကြည်လေ့ ရှိကြသောအရာအတွက် လက်စားချေခြင်းကို မြည်းကြလော့ဟု မိန့်တော်မူလိမ့်မည်။
6|31|၃၁။	အကြင်သူတို့သည် အလ္လာဟ်အသျှင်မြတ်ကို မျက်ဝါးထင်ထင် ဖူးမြင်ရမည်ကို မယုံကြည် ငြင်းပယ် ကြ၏။ ထိုသူတို့သည် မုချဆုံးရှုံးပျက်စီးသူများဖြစ်ကြ၏။ ထိုအချိန်တော်ကြီးသည် ရုတ်တရက် ဆိုက်ရောက်လာသောအခါ သူတို့သည် အကျွနု်ပ်တို့ဒုက္ခတွေ့ပြီ။ အကျွနု်ပ်တို့သည် ဤအချိန်တော် ကြီးကို ဂရုမစိုက် လျစ်လျူရှုခဲ့ကြ၏ဟု ညည်းညူငိုးကြွေးကြ၏။ သူတို့သည် မိမိတို့၏ ဝန်ထုပ် ဝန်ပိုးများကို မိမိတို့ ကျောကုန်းများပေါ်တွင် ပိုးထားကြ၏။ သူတို့ ပိုးယူလာကြသော ဝန်ထုပ်သည် ဒုစရိုက်ထုပ်ကြီးဖြစ်၏။
6|32|၃၂။	ဤလောကဓာတ်ဘဝသည် အပျင်းဖြေကစားစရာ အဖျင်းအသိမ်မှတစ်ပါး တစ်စုံတစ်ရာမျှ မဟုတ်ပေ။ အလ္လာဟ်အသျှင်မြတ်၏အမှုတော်ကို ထမ်းဆောင်သူတို့အဖို့မှာ နောင်တဝလွန်ဘဝ၏ ဗိမာန်သည် သာလွန်မွန်မြတ်၏။ သင်တို့တွင် အသိဉာဏ်မရှိကြသလော။
6|33|၃၃။	သူတို့သည် သင့်အား အမှန်ပင် မငြင်းပယ်ကြသော်လည်း သူတို့၏အပြောအဆိုသည် သင်အား စိတ်ပူဆွေးစေသည်ကို ငါအသျှင်မြတ်သည် ကောင်းစွာသိတော်မူ၏။ သို့သော် ဒုစရိုက်မှု ကျူးလွန်သူ များသည် အလ္လာဟ်အသျှင်မြတ်၏ ဗျာဒိတ်တော်များကို ငြင်းပယ်ကြ၏။
6|34|၃၄။	သင်မပွင့်မီ တမန်တော်မျာသည် ငြင်းဆန်ပစ်ပယ်ခြင်းကို အမှန်ပင်ခံကြရလေပြီ။ ငါအသျှင်မြတ်၏ ထောက်ပံ့စောင်မခြင်း သူတို့ထံသို့ရောက်လာသည်တိုင်အောင် သူတို့သည် ငြင်းပယ်ခြင်း၊ ညဉ်းပန်း နှိပ်စက်ခြင်း ဘေးဒုက္ခများကို သည်းခံနေကြရ၏။ အလ္လာဟ်အသျှင်မြတ်၏ အမိန့်တော်များကို မည်သူမျှ ပြုပြင် မပြောင်းလွှဲနိုင်ပေ။ ရှေးတမန်တော်အချို့တို့၏ အတ္ထုပတ္တိများသည် သင့်ထံသို့ ရောက်ရှိပြီးပြီ။
6|35|၃၅။	သူတို့၏ မနှစ်မြို့ခြင်းသည် သင့်အား လွန်စွာ နားကြည်းဖွယ်ဖြစ်လျှင် သူတို့ယုံကြည်မှုရှိအောင် သူတို့ထံသို့ အံ့ဖွယ်သရဲယူဆောင်လာရန် သင်သည် တတ်စွမ်းနိုင်လျှင် ပထဝီမြေထဲသို့ ဝင်သွားရာ လမ်းကိုသော်လည်းကောင်း၊ ကောင်းကင်ဘုံတက်ရာလှေကားကိုသော်လည်းကောင်း ရှာဖွေလော့။ အကယ်၍ အလ္လာဟ်အသျှင်မြတ် အလိုတော်ရှိတော်မူလေလျှင် အသျှင်မြတ်သည် သူတို့အားလုံးကို အဆုံးအမတော်သို့ ဆောင်တော်မူခဲ့ပေမည်။ ထို့ကြောင့် သင်သည် သူရူးတို့အထဲတွင် မပါဝင်လင့်။
6|36|၃၆။	ကြားသူများသာလျှင် လက်ခံနိုင်ကြ၏။ သေသူများကိုကား အလ္လာဟ်အသျှင်မြတ်သည် ရှင်ပြန် ထမြောက်စေတော်မူလိမ့်မည်။ ထို့နောက် သူတို့အားလုံးကို အသျှင်မြတ်အထံတော်သို့ ပြန်ပို့လိမ့် မည်။
6|37|၃၇။	သူတို့က သူ၏ကျေးဇူးတော်သခင်အထံတော်မှ သူ့အပေါ်သို့ နိမိတ်လက္ခဏာတော်တစ်ပါးကို အဘယ်ကြောင့် ချပေးသနားတော်မမူသနည်းဟု ဆိုကြ၏။ ဟောကြားလော့။ မှတ်သားကြလော့။ အလ္လာဟ်အသျှင်မြတ်သည် လက္ခဏာတော်ကို ချပေးနိုင်တော်မူ၏။ သို့သော် သူတို့အနက် အများ အပြားတို့သည် မသိကြပေ။
6|38|၃၈။	ကမ္ဘာမြေပေါ်ရှိ တိရစ္ဆာန်များ အတောင်နှစ်ဖက်ပျံ့သွားနေသော တိရစ္ဆာန်များအားလုံးတို့သည် သင်တို့ကဲ့သို့ လူမျိုးစုများဖြစ်ကြ၏။ ငါအသျှင်မြတ်သည် မိမိ၏ ပညတ်ကျမ်းတော်၌ တစ်စုံတစ်ခုကိုမျှ ပေါ့ဆလစ်ဟင်းခြင်း ပြုတော်မမူပေ။ နောက်ဆုံးတွင် သူတို့အားလုံးသည် သူတို့၏ ကျေးဇူးတော် သခင် အထံတော်သို့ စုရုံးကြရလိမ့်မည်။
6|39|၃၉။	အကြင်သူတို့သည် ငါအသျှင်မြတ်၏ နှုတ်ကပတ်တော်များကို ငြင်းပယ်အံ့။ ထိုသူတို့သည် အမှောင်ထုထဲ၌ နားပင်းသူ၊ ဆွံ့အသူတို့ဖြစ်ကြ၏။ အလ္လာဟ်အသျှင်မြတ်သည် လမ်းမှားတွင် ပစ်ထားလိုတော်မူသောသူကို လမ်းမှားတွင် ပစ်ထားတော်မူ၏။ လမ်းမှန်ကိုရောက်စေလိုတော်မူသော သူကို လမ်းမှန်သို့ ပို့ဆောင်တော်မူ၏။
6|40|၄ဝ။	ဟောကြားလော့။ ဟယ်-အချင်းတို့ အလ္လာဟ်အသျှင်မြတ်၏ အပြစ်ဒဏ်တော်သည် သင်တို့အပေါ်သို့ ဆိုက်ရောက်လာသောအခါသော်လည်းကောင်း၊ အချိန်တော်ကြီးသည် သင်တို့အပေါ်သို့ ကျရောက်လာသောသော်လည်းကောင်း၊ သင်တို့သည် အလ္လာဟ်အသျှင်မြတ်မှတစ်ပါး တစ်စုံတစ်ရာကို ဝတ်ပြုဆုတောင်းကြမည်ဟု သင်တို့ ထင်ကြသလော။ ထိုအခါ သင်တို့သည် အလ္လာဟ်အသျှင်မြတ်မှတစ်ပါး အခြားသူများထံ အကူအညီတောငးကြမည်လော။ သင်တို့သည် အမှန်ကိုဆိုသူများဖြစ်ကြလျှင် အဖြေပေးကြလော့။
6|41|၄၁။	ယင်းသို့မဟုတ်ပေ။ သင်တို့သည် အလ္ဇာဟ်အသျှင်မြတ်အထံတော်၌သာလျှင် ဆုပန်ထွာကြ၏။ အလိုတော်ရှိပါလျှင် သင်တို့ဆုတောင်းသည့်အတိုင်း ပြုတော်မူ၏။ ထိုအခါ အသင်တို့သည် အသျှင်မြတ်နှင့် တွဲဖက်ထားသောအရာများကို မေ့လျော့ကြ၏။
6|42|၄၂။	ငါအသျှင်မြတ်သည်လူသားတို့ထံသို့ သင်အလျင် တမန်တော်များကို စေလွှတ်တော်မူပြီ။ ထိုသူတို့ သည် မာန်မာနမကြီးဘဲ မိမိတို့ကိုယ်ကို မိမိတို့ နှိမ့်ချစေခြင်းငှာ သူတို့အား ဆင်းရဲဒုက္ခအမျိုးမျိုးကို ခံစားစေတော်မူပြီ။
6|43|၄၃။	သူတို့သည် ငါအသျှင်မြတ်စီရင်တော်မူသော ဘေးဒုက္ခကို တွေ့ကြံုခံစားရသောအခါ နှိမ့်ချနူးညံ့သော စိတ်သဘောရှိလျှင် တော်လေစွ။ သို့သော် သူတို့သည် စိတ်ခက်ထန်ကြမ်းကြုတ်ကြ၏။ ရှိုင်တန် မာရ်နတ်ကလည်း သူတို့အား သူတို့ပြုကျင့်မှုများကို တင့်တယ်ဟန်ဆင်ထား၏။
6|44|၄၄။	ထို့နောက် သူတို့သည် မိမိတို့အား ဆုံးမသွန်သင်သောတရားတော်ကို မေ့လျော့သွားသောအခါ ငါအသျှင်မြတ်သည် သူတို့အား လောကစည်းစိမ်အမျိုးမျိုး၏တံခါတးများကို ဖွင့်ပေး၏။ သူတို့သည် မိမိတို့အား ပေးသနားတော်မူသော စည်းစိမ်ဥစ္စာများတွင် ပျော်ရွှင်မြူးတူးနေစဉ် ငါသည် သူတို့ကို ရုတ်တရက် ရှောင်တခင် ဖမ်းဆီးတော်မူ၏။ ထိုအခါ သူတို့သည် အံ့အားသင့်နေကြ၏။
6|45|၄၅။	ထို့ကြောင့် ဒုစရိုက်ပြစ်မှုကျူးလွန်သူတို့အနက် အကြင်းအကျန်အားလုံးကို သုတ်သင်ရှင်းလင်း ပစ်တော်မူ၏။ စကြာဝဠာအပေါင်းတို့အသျှင်သခင်၊ အလ္လာဟ်အသျှင်မြတ်သည် ချီးမွမ်းခြင်းတည်ရာ ဖြစ်တော်မူပါ၏။
6|46|၄၆။	ဟောကြားလော့။ အကယ်၍ အလ္လာဟ်အသျှင်မြတ်သည် သင်တို့၏ ကြားခြင်း၊ မြင်ခြင်း ဂုဏ်သတ္တိ များကို နှုတ်သိမ်း၍ သင်တို့၏ စိတ်နှလုံးများကို တံဆိပ်ခတ်နှိပ်ထားတော်မူလျှင် အသျှင်မြတ်မှ တစ်ပါး အဘယ်ဘုရားသည် သင်တို့အား ထိုဂုဏ်သတ္တိများကို ပြန်ပေးနိုင်သနည်းဟု သင်တို့ တွေးတောဆင်ခြင်ကြပြီးပြီလော။ (ငါသည် သာဓကတော်များကို မည်သို့ရှင်းပြသည်ကို ကြည့်ကြ လော့) သို့ပါလျက် သူတို့သည် လှည့်သွားသေးကြ၏။
6|47|၄၇။	ဟောကြားလော့။ အလ္လာဟ်အသျှင်မြတ်၏ အပြစ်ဒဏ်တော်သည် သင်တို့အပေါ်သို့ ရုတ်ချည်းသော် လည်းကောင်း၊ ထင်ရှားစွာသော်လည်းကောင်း ဆိုက်ရောက်လာလျှင် သင်တို့ မည်သို့ဖြစ်မည်ကို သိမြင်ကြသလော။ ဒုစရိုက် မကောင်းမှုပွားများသူတို့မှတစ်ပါး အခြားသူ တစ်စုံတစ်ယောက် ဆုံးရှုံးပျက်စီးမည်လော။
6|48|၄၈။	တမန်တော်များအား ဝမ်းမြောက်ဖွယ်သတင်းကောင်းကို ယူဆောင်လာသူများနှင့် ထိတ်လန့် ကြောက်လန့်ဖွယ်သတင်းဆိုးအားဖြင့် သတိပေးသူများအဖြစ်ဖြင့်မှတစ်ပါး၊ အခြားသူတို့အဖြစ်ဖြင့် စေလွှတ်တော်မမူပေ။ အကြင်သူတို့သည် ယုံကြည်ခြင်းတရားကို လက်ကိုင်ထား၍ မှန်ကန်မှုကို ကျင့်ဆောင်ကြ၏။ ထိုသူတို့ပေါ်တွင် ကြောက်ရွံ့ခြင်းကျရောက်မည်မဟုတ်။ သူတို့ ပူဆွေးရမည် မဟုတ်။
6|49|၄၉။	သို့သော် အကြင်သူတို့သည် ငါအသျှင်မြတ်၏ ဗျာဒိတ်တော်များကို တွန်းဖယ်ပစ်ကြ၏။ ထိုသူတို့သည် မိမိတို့ ထောင်ထားခြားနား မနာခံမှုကြောင့် နှိပ်စက်ညှင်းပန်းခြင်းအပြစ်ဒဏ်ကို ခံစားကြရလိမ့်မည်။
6|50|၅ဝ။	အို-မိုဟမ္မဒ်၊ သင်သည် မယုံကြည်သူတို့အား ဟောကြားလော့။ ဟယ်-အချင်းတို့ ငါသည် အလ္လာဟ် အသျှင်မြတ်၏ ဘဏ္ဍာတော်များကို စိုးပိုင်သည်ဟူ၍လည်းကောင်း၊ မမြင်စွမ်းနိုင်သောအရာတို့ကို သိစွမ်းနိုင်သည်ဟူ၍လည်းကောင်း၊ သင်တို့အား မဟောကြားပေ။ ငါသည် ကောင်းကင်တမန်တော် တစ်ပါးဖြစ်သည်ဟူ၍လည်း သင်တို့အား မပြောဆိုပေ။ ငါသည် မိမိ၏ စိတ်နှလုံးအတွင်း ထင်ရှား စေတော်မူသော ဗျာဒိတ်တော်ကိုသာလျှင် ဦးထိပ်ဆင်ရွက်လိုက်နာ၏။ တစ်ဖန် ဟောကြားလော့။ ဟယ်-အချင်းတို့ မျက်စိမမြင်ရသူနှင့် မျက်စိမြင်ရသူတို့သည် ထပ်တူထပ်မျှ ဖြစ်ကြသလော။ သို့ဖြစ်၍ သင်တို့သည် တွေးတောဆင်ခြင်ကြမည်မဟုတ်လော။
6|51|၅၁။	အလ္လာဟ်အသျှင်မြတ်ကို ကြောက်ရွံ့ရိုသေသူတို့သည် မကောင်းမှုများကို ရှောင်ကြဉ်စေခြင်းငှာ သူတို့အားလုံးသူတို့၏ ကျေးဇူးတော်သခင်အထံတော်သို့ စုရုံးယူလာမည့်အကြောင်းကို သူတို့အား သတိပေးလော့။ သူတို့၌ အလ္လာဟ်အသျှင်မြတ်မှတစ်ပါး ကာကွယ်စောင့်ရှောက်သူ အဆွေခင်ပွန်း သော်လည်းကောင်း၊ အပြစ်ဒဏ်မှ ကယ်နှုတ်သူသော်လည်းကောင်း၊ တစ်စုံတစ်ယောက်မှ မရှိကြောင်းကိုလည်း သတိပေးလော့။
6|52|၅၂။	အလ္လာဟ်အသျှင်မြတ်၏မျက်နှာတော်ကို ဖူးမြင်လိုသောဇောနှင့် သူတို့၏ကျေးဇူးတော်သခင်အား နံနက်နှင့် ညနေတွင် ဝတ်ပြုသောသူတို့အား သင် တွန်လှန်မပစ်လင့်။ ထိုသူတို့ကို တွန်းလှန်ရအောင် သင်သည် သူတို့၏ ပြုကျင့်မှုအတွက် တာဝန်ယူရမည်မဟုတ်။ အစစ်အကြော ခံရမည်မဟုတ်ပေ။ ဒုစရိုက်အမှုအခင်းများကို ပြုကျင့်သူတို့၏ဘောင်တွင် မပါလင့်။
6|53|၅၃။	သို့ပါလျက် ငါအသျှင်မြတ်သည် သူတို့အနက် အချို့ကို အခြားသူတို့အားဖြင့် စမ်းသပ်တော်မူ၍ သူတို့က အကျွနု်ပ်တို့အနက် ဤသူတို့သည် အလ္လာဟ်အသျှင်မြတ်အထံတော်၌ မျက်နှာရသူများ ဖြစ်ကြသလော။ အလ္လာဟ်အသျှင်မြတ်သည် ဂုဏ်ကျေးဇူးတော်ကို ချီးကျူးသူတို့အား အသိဆုံး မဟုတ်ပေလော။
6|54|၅၄။	ငါအသျှင်မြတ်၏နှုတ်ကပတ်တော်များကို ယုံကြည်သူတို့သည် သင်ထံသို့လာရောက်ကြသောအခါ ဟယ်-အချင်းတို့ သင်တို့အပေါ်သို့ ငြိမ်သက်ခြင်းမင်္ဂလာတော်ကြီး သက်ရောက်ပါစေသော်။ သင်တို့ကို ဖန်ဆင်းမွေးမြူတော်မူထသော ကျေးဇူးတော်သခင်သည် ကောင်းကြီးမင်္ဂလာ ပေးသနား တော်မူခြင်းတာဝန်ကို မိမိအပေါ်တွင် ပြဌာန်းရေးမှတ်ထားတော်မူပြီ။ ထို့ကြောင့် သင်တို့အနက် အကြင်သူသည် မကောင်းမှုကို ပြုကျင့်၏။ ထို့နောက် မိမိအပြစ်ကို သတိသံဝေဂရ၍ ကောင်းမှုကို ပြုကျင့်၏။ မှတ်သားကြလော့။ အလ္လာဟ်အသျှင်မြတ်သည် အပြစ်လွှတ်တော်မူ၏။ ကောင်းကြီး မင်္ဂလာပေးသနားတော်မူ၏။
6|55|၅၅။	မသူတော်တို့၏လမ်းကို ထင်ရှားစေတော်မူခြင်းငှာ ငါအသျှင်မြတ်သည် မိမိ၏ဗျာဒိတ်တော်များကို ဤကဲ့သို့ ရှင်းလင်းပြတော်မူ၏။
6|56|၅၆။	ဟောကြားလော့။ အလ္လာဟ်အသျှင်မြတ်အစား သင်တို့ ကိုးကွယ်သောအရာများကို ဝတ်မပြုရန် ငါ့အား တားမြစ်ပညတ်တော်မူ၏။ တစ်ဖန်ဟောကြားလော့။ ငါသည် သင်တို့ဆန္ဒများကို လိုက်လိမ့် မည်မဟုတ်။ လိုက်လျှင် ငါသည် လမ်းလွှဲသွား၍ လမ်းမှန်ညွှန်ပြခြင်းခံရသူတို့ဘောင်တွင် ပါဝင် တော့မည်မဟုတ်ပေ။
6|57|၅၇။	တစ်ဖန် ဟောကြားလော့။ အကျွနု်ပ်တို့သည် မိမိ၏ကျေးဇူးတော်သခင် ချပေးသနားတော်မူသော ထင်ရှားသောသက်သေသာဓကများကို ယုံကြည်စိတ်ချ၏။ သင်တို့မူကား အလ္လာဟ်အသျှင်မြတ်ကို ငြင်းပယ်ကြ၏။ သင်တို့ အဆောတလျှင်လိုသည့်အရာကို ငါမပိုင်ဆိုင်ပေ။ ဆုံးဖြတ်ခြင်းသည် အလ္လာဟ်အသျှင်မြတ်ဖို့သာလျှင်ဖြစ်၏။ အသျှင်မြတ်သည် မှန်ကန်သော ဗျာဒိတ်တော်ကိုသာ ပေးတော်မူ၏။ အသျှင်မြတ်သည် ဆုံးဖြတ်စီရင်သူတို့အနက် အထက်မြတ်၊ အမှန်ကန်ဆုံး ဖြတ်တော်မူ၏။
6|58|၅၈။	ထပ်မံဟောကြားလော့။ သင်တို့အဆောတလျှင်လိုသည့်အရာကို ငါအစိုးရလျှင် ငါနှင့် သင်တို့ စပ်ကြားဖြစ်ပွားသော အမှုကို ဆုံးဖြတ်ပြီးလေအံ့။ အလ္လာဟ်အသျှင်မြတ်သည် ဒုစရိုက်ကျူးလွန်သူ တို့ကို အသိဆုံးဖြစ်တော်မူ၏။
6|59|၅၉။	မမြင်စွမ်းနိုင်သော အရာဝထ္ထုများ၏သော့များသည် အသျှင်မြတ်၏အထံတော်၌ရှိကြ၏။ ထိုအရာဝထ္ထုများကို အသျှင်မြတ်မှတစ်ပါး မည်သူမျှမသိပေ။ အသျှင်မြတ်သည် ကမ္ဘာမြေကြီးနှင့် ပင်လယ်သမုဒ္ဒရာထဲတွင် ရှိရှိသမျှသောအရာကို သိတော်မူ၏။ သစ်ရွက်တစ်ရွက်မကြွေကျမှ ကြွေကျလျှင်လည်း အသျှင်မြတ် သိမြင်တော်မူ၏။ မြေကြီး၏အမှောင်ထုထဲတွင်ရှိသော စပါးစေ့ကို သော်လည်းကောင်း၊ စိုစွတ်သောအရာကိုသော်လည်းကောင်း၊ ခြောက်သွေ့သောအရာကိုသော် လည်းကောင်း၊ အလုံးစုံတို့ကို မကြွင်းမကျန် ထင်ရှားသော မှတ်ပုံတင်စာအုပ်ကြီးတွင် မှတ်သားထား တော်မူ၏။
6|60|၆ဝ။	အသျှင်မြတ်သည် သင်တို့အား ညဉ့်တွင် သိမ်းဆည်းတော်မူ၏။ သင်တို့နေ့တွင် ပြုလုပ်သမျှတို့ကို သိတော်မူ၏။ ထို့နောက် နေ့တွင် တစ်ဖန်ရှင်ထစေတော်မူ၏။ သင်တို့သည် သက်တန်းစေ့အောင် ယင်းသို့ စီရင်တော်မူ၏။ ထို့နောက် သင်တို့သည် အသျှင်မြတ်အထံတော်သို့ ပြန်ကြရမည်သာတည်း။ ထိုအခါ အသျှင်မြတ်သည် သင်တို့အား သင်တို့ပြုကျင့်ခဲ့သမျှတို့ကို ပြောပြတော်မူလိမ့်မည်။
6|61|၆၁။	အသျှင်မြတ်သည် မိမိ၏ကျေးတော်မျိုး၊ ကျွန်တော်မျိုးတို့အပေါ်၌ တန်ခိုးအတိုင်းထက် အလွန်ကြီး တော်မူ၏။ သင်တို့ကံကုန်သည်တိုင်အောင် စောင့်ရှောက်ဖို့ရာ အစောင့်တော်များကို အသျှင်မြတ် ချထားတော်မူ၏။ သင်တို့အနက် တစ်စုံတစ်ယောက် အနိစ္စရောက်လျှင် သူကို ငါအသျှင်မြတ်၏ ကောင်းကင်တမန်တော်များ လက်ခံယူထားကြ၏။ သူတို့သည် ပေါ့ပေါ့ဆဆမဟုတ်ကြပေ။
6|62|၆၂။	ထို့နောက် ထိုသေသူများသည် သူတို့၏ ကျေးဇူးတော်သခင်၊ မှန်ကန်ဖြောင့်မတ်သောအသျှင် အလ္လာဟ်ထံသို့ ပြန်ပို့ခြင်းခံကြရ၏။ အကယ်စင်စစ် ဆုံးဖြတ်စီရင်ချက်ချရန်မှာ အသျှင်မြတ်၏ ပိုင်ဆိုင်ခြင်းသာဖြစ်၏။ အသျှင်မြတ်သည် စာရင်းစစ်အပေါင်းတို့တွင် အမြန်ဆုံးဖြစ်တော်မူ၏။
6|63|၆၃။	ဟောကြားလော့။ ဟယ်-အချင်းတို့ သင်တို့ကို ရေမြေသမုဒ္ဒရာတို့၏အမှောင်ထုမှ အဘယ်သူ ကယ်နှုတ်သနည်း။ သင်တို့သည် အသျှင်မြတ်ထံ အို-ကျေးဇူးတော်သခင် အကျွနု်ပ်တို့သည် ဤဘေးအန္တရာယ်မှ ကယ်တင်ခြင်းခံကြရပါလျှင် အကျွနု်ပ်သည် မချွတ်ဧကန် ဂုဏ်ကျေးဇူးတော်ကို ချီးကျူးတသသူတို့ဘောင်တွင် ပါဝင်ပါမည်ဟု ရိုသေကိုင်းရှိုင်းခြင်းဖြင့် လျှို့ဝှက်စွာ ဆုတောင်းကြ၏။
6|64|၆၄။	တစ်ဖန် ဟောကြားလော့။ အလ္လာဟ်အသျှင်မြတ်သည် သင်တို့အား ဘေးရန်အားလုံးမှ ကယ်နှုတ် တော်မူ၏။ သို့ပါလျက် သင်တို့သည် အသျှင်မြတ်အား ဘက်စပ်သူများပေးကြ၏။
6|65|၆၅။	ဆက်လက်ဟောကြားလော့။ အလ္လာဟ်အသျှင်မြတ်သည် သင်တို့အထက်ကောင်းကင်ဘုံမှဖြစ်စေ၊ သင်တို့ခြေဖဝါးများအောက်ပထဝီမြေကြီးမှဖြစ်စေ၊ သင်တို့အပေါ်သို့ အပြစ်ဒဏ်ချပေးတော်မူခြင်းကို သော်လည်းကောင်း၊ သင်တို့အား အချင်းချင်း မသင့်မတင့် ကွဲပြားမှုဖြင့် အယောင်ယောင်အမှားမှား စိတ်ရှုပ်ထွေးစေခြင်းကိုသော်လည်းကောင်း၊ အချင်းချင်း နှိပ်စက်ညှင်းဆဲဖျနှိပ်မှုကို ခံစားစေတော် မူခြင်းကိုသော်လည်းကောင်း ပြုစွမ်းစီရင်နိုင်တော်မူ၏။ သူတို့နားလည်စိမ့်သောငှာ ငါအသျှင်မြတ် သည် ဗျာဒိတ်တော်များကို မည်သို့ပြသတော်မူသည်ကို သင်ကြည့်ရှုလော့။
6|66|၆၆။	အို-မိုဟမ္မဒ် ကုရ်အာန်ကျမ်းတော်မြတ်သည် တရားမှန်ဖြစ်သော်လည်း သင်၏အမျိုးသားတို့သည် ထိုကျမ်းတော်ကို မယုံကြည် ပစ်ပယ်ကြ၏။ ဟောကြားလော့။ ဟယ်-အချင်းတို့ ငါသည် သင်တို့အား စောင့်ထိန်းရသည်မဟုတ်ပေ။
6|67|၆၇။	ပြဌာန်းချက်တိုင်းတွင် သတ်မှတ်ထားတော်မူသော အချိန်ကာလရှိ၏။ သင်တို့သည် သိရှိရမည်သာ တည်း။
6|68|၆၈။	ငါအသျှင်မြတ်၏ ဗျာဒိတ်တော်များကို မထီလေးစားပြောဆိုနေသူတို့ကိုမြင်လျှင် သူတို့သည် စကားလွှဲ၍ပြောသည်တိုင်အောင် သူတို့ထံမှ သင်ထွက်ခွာသွားလော့။ အကယ်၍ ရှိုင်တန်မာရ်နတ်က သင့်ကို မေ့လျော့စေလျှင် သင်သည် သတိရလျှင်ရခြင်း ဒုစရိုက်မှုကျူးလွန်သူတို့၏ အစည်းအဝေးတွင် ထိုင်မနေလင့်။
6|69|၆၉။	ဒုစရိုက်မှုကို ရှောင်ကြဉ်သူတို့သည် ထိုမိစ္ဆာဒိဌိတို့အတွက် ချေပရန် တာဝန်မရှိပေ။ သို့သော် သူတို့မကောင်းမှုကို ရှောင်ရှားကောင်း ရှောင်ရှားရန် သူတို့အား တရားရေအေးကို တိုက်ကျွေးရမည်။
6|70|၇ဝ။	အကြင်သူတို့သည် ဘာသာတရားတော်ကို ကစားစရာ၊ ပြောင်လှောင်စရာဟု ထင်မှတ်ကြ၍ ဤလောကီဘဝ၏လှည့်စားခြင်းကို ခံကြ၏။ ထိုသူတို့ကို စွန့်ခွာကြသလော့။ ဝိညာဉ်သည် မိမိပြုကျင့် သောပြစ်မှုကြောင့် မပျက်စီးစေရခြင်းငှာ လူသားတို့အား သတိတရားပေးကြလော့။ ဝိညာဉ်၌ အလ္လာဟ်အသျှင်မြတ်မှတစ်ပါး အဆွေခင်ပွန်းသော်လည်းကောင်း၊ တောင်းပန်ကယ်နှုတ်သူသော် လည်းကောင်းမရှိပေ။ ဝိညာဉ်သည် အပြစ်ဒဏ်မှလွတ်မြောက်စေရန် လျော်ကြေးအမျိုးမျိုး ပေးသော် လည်း ထိုလျော်ကြေးကို လက်ခံတော်မူမည်မဟုတ်ပေ။ ထိုသူတို့သည် မိမိတို့၏ ဆိုးကျိုးဆက်ကြောင့် ပျက်စီးဆုံးပါးရသူတို့ဖြစ်ကြ၏။ သူတို့သည် မယုံကြည်ကြသောကြောင့် ကျွက်ကျွက်ဆူနေသော ရေနွေးကို သောက်ကြရလတ္တံ့။ အလွန်ပြင်းပြနာကျင်ဖွယ်ကောင်းသောအပြစ်ဒဏ်ကို ခံစားကြရလတ္တံ့။
6|71|၇၁။	ဟောကြားလော့။ ဟယ်-အချင်းတို့ အကျွနု်ပ်တို့သည် အလ္လာဟ်အသျှင်မြတ်မှတစ်ပါး မိမိတို့ကို ကောင်းကျိုး၊ ဆိုးပြစ်မပေးနိုင်သောအရာတို့၌ ဆုတောင်းကြမည်လော။ အကျွနု်ပ်တို့သည် မိမိတို့အား အလ္လာဟ်အသျှင်မြတ်လမ်းညွှန်တော်မူပြီးသည့်နောက် စိတ်ရှုပ်ထွေးနေသူကဲ့သို့ ကျောပေးနောက်ခိုင်း သွားကြမည်လော။ ထိုသူကို ရှိုင်တန်မာရ်နတ်သည် လောကီစည်းစိမ်နှင့် ယစ်မူးတွေဝေ ထိုင်းမှိုင်း စေ၏။ ထိုသူအား အကျွနု်ပ်တို့ထံလာလော့ဟု ပြောဆိုဖိတ်ခေါ်၍ လမ်းပြသူအပေါင်းအဖော်များ ရှိကြ၏။ အို-တမန်တော် ဟောကြားလော့။ မှတ်သားကြလော့။ အလ္လာဟ်အသျှင်မြတ်၏ ညွှန်ပြချက် သာလျှင် လမ်းပြခြင်းအစစ်ဖြစ်၏။ အကျွနု်ပ်တို့သည် စကြာဝဠာတို့၏ အသျှင်သခင်ကိုသာ ယုံကြည် ကျိုးနွံဖို့ရာ ဗျာဒိတ်ပေးတော်မူခြင်းခံကြရ၏။
6|72|၇၂။	ဆွလာသ်ပြုရန်နှင့် ဒုစရိုက်မှုကိုရှောင်ကြဉ်ရန် ဗျာဒိတ်ပေးတော်မူခြင်း ခံကြရ၏။ သင်တို့အားလုံးကို အသျှင်မြတ် မျက်မှောက်တော်ဝယ် စုရုံးစေတော်မူမည်။
6|73|၇၃။	အသျှင်မြတ်သည် မိုးမြေကို မှန်ကန်ခြင်းဖြင့် ဖန်ဆင်းတော်မူ၏။ အကြင်နေ့၌ အသျှင်မြတ်က ဖြစ်ဟု မိန့်တော်မူ၏။ ထိုနေ့၌ ထိုအရာဖြစ်ပေါ်လာရ၏။ အသျှင်မြတ်၏ ဗျာဒိတ်စကားတော်သည် ကောင်းမြတ်မှန်ကန်သောတရားဖြစ်၏။ တံပိုးမှုတ်သော နေ့တော်ကြီး၌ အသျှင်မြတ်သည် အချုပ်အခြာအာဏာကို စိုးပိုင်သတော်မူသည်။ မြင်နိုင်သောအရာ၊ မမြင်နိုင်သောအရာ နှစ်မျိုးလုံးကို သိတော်မူသောအသျှင်၊ ဉာဏ်ပညာရှိတော်မူသောအသျှင်၊ သတင်းရတော်မူသောအသျှင် ဖြစ်တော်မူ၏။
6|74|၇၄။	တမန်တော်အီဗရာဟီမ်သည် မိမိခမည်းတော် အဇာအား ခမည်းတော်၊ ခမည်းတော်သည် ဆင်းတု ရုပ်ပွားများကို အသျှင်သခင်များဟု မှတ်ထင်ပါသလော။ မှတ်သားပါသလော။ ခမည်းတော်နှင့် ခမည်းတော်၏အမျိုးသားတို့ကို ထင်ရှားသောအမှား၌ အကျွနု်ပ်မြင်ရပါ၏ဟု ပြောဆိုကြောင်းကို မှတ်သားလော့။
6|75|၇၅။	တမန်တော် အီဗရာဟီမ်သည် ယုံကြည်ခြင်းတရားကို မြဲမြံစွာကိုင်ထားသောသူတို့ဘောင်တွင် ပါဝင်စေခြင်းငှာ ငါသအသျှင်မြတ်သည် သူ့အား မိုးမြေနိုင်ငံတော်ကို ဤသို့ပြသတော်မူ၏။
6|76|၇၆။	ညဉ့်အမှောင်ထုသည် သူ့ကိုဖုံးလွှမ်းသောအခါ သူသည် တောက်ထွန်းနေသော ကြယ်တစ်ပွင့်ကို မြင်ရ၏။ သူက ဤအရာသည် အကျွနု်ပ်၏အသျှင်သခင် ဖြစ်၏ဟုဆို၏။ သို့သော် ကြယ်ဝင်သော အခါ သူက အကျွနု်ပ်သည် ပျောက်ကွယ်သွားသောအရာများကို မနှစ်သက်ပေဟုဆိုပြန်၏။
6|77|၇၇။	ထို့ပြင် သူသည် လထွက်လာသည်ကိုမြင်လျှင် ဤအရာသည် အကျွနု်ပ်၏အသျှင်သခင်ဟု ကျုးရင့်၏။ သို့သော် လဝင်သွားသောအခါ အကျွနု်ပ်၏အသျှင်သခင်သည် အကျွနု်ပ်အား လမ်းညွှန်ပြတော် မမူပါလျှင် အကျွနု်ပ်သည် လမ်းလွဲသွားသူတို့ဘောင်တွင် အပါအဝင် တစ်ယောက် အမှန်ပင် ဖြစ်ရပေမည်ဟု ဆို၏။
6|78|၇၈။	ထို့ပြင် သူသည် နေထွက်လာသည်ကိုမြင်သောအခါ ဤအရာသည် အကျွနု်ပ်၏အသျှင်သခင် ဖြစ်တော်မူ၏။ ဤအရာသည် သာ၍ကြီး၏ဟု ကြွေးကြော်၏။ သို့သော် နေဝင်သွားသောအခါ သူသည် အို-အကျွနု်ပ်၏အမျိုးသားအပေါင်းတို့ မှတ်သားကြလော့။ အကျွနု်ပ်သည် သင်တို့ အလ္လာဟ်အသျှင်မြတ်နှင့် တွဲဖက်သောအရာများကို ကိုးကွယ်သောအညစ်အကြေးများမှ ကင်းစင်၏။
6|79|၇၉။	မှတ်သားကြလော့။ အကျွနု်ပ်သည် ဖြောင့်မတ်မှန်ကန်သူတစ်ဦးဖြစ်သည့်အတိုင်း အကျွနု်ပ်သည် မိုးကောင်းကင်နှင့် ကမ္ဘာမြေကြီးကို ဖန်ဆင်းတော်မူထသော အသျှင်မြတ်ဘက်တော်သို့သာလျှင် မျက်နှာမူ၏။ အကျွနု်ပ်သည် ရုပ်ပွားဆင်းတုများကို ကိုးကွယ်သူတို့ဘောင်တွင် မပါဝင်ပေဟု ရင့်ကျူး၏။
6|80|၈၀။	သူ၏အမျိုးသားတို့သည် သူနှင့် စကားစစ်ထိုးကြ၏။ သူက ဟယ်-အချင်းတို့ အလ္လာဟ်အသျှင်မြတ် သည် အကျွနု်ပ်အား လမ်းပြတော်မူပြီးမှ သင်တို့သည် အလ္လာဟ်အသျှင်မြတ်နှင့်စပ်လျဉ်း၍ အကျွနု်ပ်နှင့် အငြင်းအခုံပြုကြသလော။ အကျွနု်ပ်၏ ကျေးဇူးတော်သခင် အလိုတော်မရှိဘဲ အကျွနု်ပ်သည် အလ္လာဟ်အသျှင်မှတစ်ပါး သင်တို့ကိုးကွယ်သောအရာများကို လုံးဝမကြောက်ရွံ့ပေ။ အကျွနု်ပ်၏ ကျေးဇူးတော်အသျှင်သည် အရာခပ်သိမ်းကုန်တို့ကို အကြွင်းမဲ့ သိမြင်တော်မူ၏။ သို့ဖြစ်၍ သင်တို့သည် သတိရကြမည်မဟုတ်လော။
6|81|၈၁။	သင်တို့သည် အလ္လာဟ်အသျှင်မြတ်နှင့် အခြားအရာများကို ဖက်စပ်ကိုးကွယ်ဖို့ရာ မထိတ်လန့်ဘဲ အကျွနု်ပ်သည် သင်တို့၏ဘုရားဆင်းတုများကို အဘယ်ကြောင့် ကြောက်ရွံ့ရမည်နည်း။ ယင်း ဖက်စပ်ကိုးကွယ်ဖို့ရာ သင်တို့အား အလ္လာဟ်အသျှင်မြတ် ဗျာဒိတ်ပေးတော်မူပေ။ သင်တို့အသင်း၊ ကျွနု်ပ်တို့အသင်း၊ ဤအသင်းနှစ်ခုတွင် အဘယ်အသင်းက လုံခြံုမှုကို သာလွန်ရထိုက်သနည်း။ သင်တို့တွင် အသိဉာဏ်ရှိလျှင် အဖြေပေးကြလော့ဟု ဟောကြား၏။
6|82|၈၂။	အကြင်သူတို့သည် ယုံကြည်မှုတရားရှိ၍ မိမိယုံကြည်မှုကို မကောင်းမှုပြုခြင်းအားဖြင့် မဖုံးလွှမ်းကြ။ သူတို့၏ပစ္စည်းသည် လုံခြံုခြင်းဖြစ်သည်။ ၎င်းပြင် သူတို့သည် လမ်းမှန်ပြခြင်း ခံကြရ၏။
6|83|၈၃။	ထိုအရာသည် ငါအသျှင်မြတ်၏ ရှင်းခင်းချက်တော်ဖြစ်ရ၏။ ငါသည် တမန်တော်အီဗရာဟီမ်အား သူ၏လူအများနှင့် အချေအတင်ပြောဆိုဖို့ရာ ထိုရှင်းလင်းချက်ကို ပေးသနားတော်မူ၏။ ငါသည် အလိုတော်ရှိသူအား ပညာဉာဏ်အဆင့်အတန်းကို တိုးမြှင့်ပေးသနားတော်မူ၏။ မှတ်သားလော့။ သင်၏ကျေးဇူးတော်သခင်သည် ဉာဏ်ပညာရှိတော်မူသော သိမြင်သောအသျှင် ဖြစ်တော်မူ၏။
6|84|၈၄။	ငါအသျှင်မြတ်သည် သူ့အား သား အစ္စဟက်(က)နှင့် မြေး ယာကူ(ဘ်)နှစ်ယောက်တို့ကို ပေးသနားတော်မူ၏။ ငါသည် သူတို့အားလုံးကို လမ်းညွှန်ပြတော်မူ၏။ ငါသည် ရှေးအတိတ် ကာလက တမန်တော် နူဟိုအား လမ်းပြတော်မူ၏။ သူ၏သားမြေးမြစ်များမှ ဒါဝတ်၊ စိုလိုင်မံအိုင်ယူ(ဘ)ယူဆွတ်(ဖ်)၊ မူဆာ ဟာရွန်တို့ကိုလည်း လမ်းပြတော်မူ၏။ ငါသည် သူတော်စင် သူတော်ကောင်းတို့အား ယင်းသို့ အောင်ဆုမင်္ဂလာပေးသနားတော်မူ၏။
6|85|၈၅။	ထို့ပြင် ဇာကေရိယာ၊ ယ(ဟ်)ယာ၊ အီဆာ၊ အေ(လ်)ယာ(စ်)တို့ကိုလည်း လမ်းပြတော်မူ၏။ သူတို့ အားလုံးသည် အသျှင်မြတ်နှင့် တရားတော်ကို ကြည်ညိုသော သူတော်ကောင်းတို့ဘောင်တွင် ပါဝင်ကြ၏။
6|86|၈၆။ ၎င်းပြင် အစ္စမာလ်အီလ် ယစ(အ)၊ ယူနွတ်(စ်)၊ လူ(တ်)တို့ကိုလည်း လမ်းပြတော်မူ၏။ သူတို့ တစ်ယောက်စီကို ငါအသျှင်မြတ်သည် အခြားလူသားများထက် သာလွန်နှစ်သက်တော်မူ၏။
6|87|၈၇။	သူတို့၏ဘိုးဘေးသားမြေးညီအစ်ကိုအချို့တို့လည်း ငါအသျှင်မြတ်သည် အခြားလူသားများထက် နှစ်သက်တော်မူ၏။ ငါသည် သူတို့ကို ရွေးကောက်၍ လမ်းမှန်သို့ ညွှန်ပြတော်မူ၏။
6|88|၈၈။	အလ္လာဟ်အသျှင်မြတ်သည် မိမိကျေးတော်မျိုး၊ ကျွန်တော်မျိုးများအနက် အလိုတော်ရှိတော်မူသော သူအား ယင်းသို့နည်းပြလမ်းညွှန်တော်မူ၏။ သို့သော် အကယ်၍ သူတို့သည် ကိုးကွယ်ဖို့ရာ အလ္လာဟ်အသျှင်မြတ်နှင့် တစ်စုံတစ်ခုကို ဖက်စပ်တင်မြှောက်ကြလျှင် သူတို့ပြုလုပ်သမျှတို့သည် အကျိုးမဲ့အချည်းနှီးဖြစ်ပေ၏။
6|89|၈၉။	ထိုသူတို့သည် ငါအသျှင်မြတ်က ရှေးကျမ်းတော်များ သြဇာအာဏာနှင့် တမန်တော်အဖြစ်တို့ဖြင့် ချီးမြှောက်ခြင်းခံရသူများဖြစ်ကြ၏။ သို့သော် ဤသူတို့သည် ထိုကျေးဇူးတော်ကို မယုံကြည် မလေးစား ကြလျှင် ငါသည် ထိုကျေးဇူးတော်ကို မယုံကြည်သူမဟုတ်မည့် လူမျိုးတစ်မျိုးအား ထိုဂုဏ်ကျေးဇူး တော်ကို အမှန်ပင် ပေးအပ်တော်မူမည်။
6|90|၉၀။	သူတို့သည် အလ္လာဟ်အသျှင်မြတ် လမ်းပြတော်မူခြင်းခံရသောသူတို့ ဖြစ်ကြ၏။ ထို့ကြောင့် သူတို့၏ လမ်းညွှန်ရှေ့ဆောင်ချက်ကို လိုက်နာကြလော့။ အို-မိုဟမ္မဒ် သင်သည် လူသားတို့အား ''ဟယ်-အချင်းတို့ အကျွနု်ပ်သည် သင်တို့ထံမှ တရားဟောခမတောင်းပေ'' မှတ်သားကြလော့။ ကုရ်အာန် ကျမ်းတော်သည် လူသားတို့အား သတိပေးတရားတော်မှတစ်ပါး တစ်စုံတစ်ရာမဟုတ်ပေဟု ဟောပြောကြလော့။
6|91|၉၁။	အလ္လာဟ်အသျှင်မြတ်သည် လူသားထဲမှတစ်ဦးတစ်ယောက်မျှ ဗျာဒိတ်ကျမ်းတော်ကို ချပေးသနား တော်မမူဟု သူတို့ဆိုသောအခါ သူတို့သည် အသျှင်မြတ်၏ တန်ခိုးတော်အနန္တကို သိထိုက်သလောက် မသိကြပေ။ ယင်းသို့ပြောဆိုသော ယဟူဒီလူမျိုးတို့အား သင်ဟောကြားလော့။ ဟယ်-အချင်းတို့ တမန်တော်မူဆာ ယူဆောင်လာသောကျမ်းတော်ကို အဘယ်သူချပေးသနည်း။ ထိုကျမ်းတော်သည် လူသားအပေါင်းတို့အဖို့ရာ အလင်းရောင်နှင့် နည်းပြလမ်းညွှန်တော်ဖြစ်၏။ ထိုကျမ်းတော်ကို သင်တို့ စက္ကူများပေါ်တွင် ရေးတင်ထား၍ပြကြ၏။ ထိုကျမ်းတော်အားဖြင့် သင်တို့အား သင်တို့ကိုယ်တိုင် သော်လည်းကောင်း၊ သင်တို့ မိဘဘိုးဘွားတို့သော်လည်းကောင်း၊ မသိသောအရာများကို သွန်သင် ဆုံးမတော်မူ၏။ သင်သည် အလ္လာဟ်ဟုဆိုလော့။ ထို့နောက်သူတို့အား သူတို့၏ အကျိုးမရှိသော ဟောပြောခြင်း၌ စွန့်ပစ်ထားလော့။
6|92|၉၂။	ဤကျမ်းတော်သည် ငါအသျှင်မြတ်ချပေးတော်မူသော ကောင်းကြီးအဖြာဖြာနှင့်ပြည့်စုံသော ကုရ်အာန် ကျမ်းတော်ဖြစ်၏။ ရှေးကျမ်းတော်များကို ထောက်ခံအတည်ပြု၏။ ဤကျမ်းတော်သည် ရွာအပေါင်းတို့၏မိခင်နှင့် ၎င်းပတ်ဝန်းကျင်ရှိသော မြို့ရွာများတွင် သင်တရားဟောပြော သတိပေးဖို့ရာ ဖြစ်၏။ နောင်တမလွန်ဘဝကို ယုံကြည်သူတို့သည် ကုရ်အာန်ကျမ်းတော်ကို ကြည်ညိုယုံကြည်ကြ၏။ သူတို့သည် မိမိတို့၏ ဆွလာသ်ဝတ်ကို ကောင်းစွာ သတိထားစောင့်ထိန်းကြ၏။
6|93|၉၃။	အလ္လာဟ်အသျှင်မြတ်နှင့်စပ်လျဉ်း၍ မဟုတ်မမှန်လုပ်ကြံပြောဆိုသူထက်သော်လည်းကောင်း၊ မိမိထံသို့ ဗျာဒိတ်တော်မကျဘဲ အကျွနု်ပ် ဗျာဒိတ်တော်ရသည်ဟုဆိုသောသူထက်သော် လည်းကောင်း၊ အလ္လာဟ်အသျှင်မြတ်ချပေးတော်မူသောကျမ်းတော်နှင့်တူသော ကျမ်းတစ်စောင်ကို အကျွနု်ပ်စီရင်ရေးသားမည်ဟု ပြောသူထက်သော်လည်းကောင်း၊ ပြစ်မှုပိုမိုကျူးလွန်သောသူ ရှိသေး သလော။ ပြစ်မှုကျူးလွန်သူတို့သည် အသက်ထွက်ခြင်းဝေဒနာများကို ခံစားရ၍ ကောင်းကင် တမန်တော်များ လက်ဆန့်၍ သင်တို့၏ဝိညာဉ်ကို ပေးအပ်ကြသလောဟုပြောကြ၏။ သင်တို့သည် အလ္လာဟ်အသျှင်မြတ်နှင့်စပ်လျဉ်း၍ မှန်ကန်သောစကားမှတစ်ပါး အခြားစကားကိုသာ ဆိုသောကြောင့် သင်တို့သည် ယနေ့ ဂုဏ်ရှိန်ညံ့ဖျင်း၍ အရှက်တကွဲအပြစ်ဒဏ်ကိုသာ ခံစားကြလော့။ သင်တို့သည် အသျှင်မြတ်၏ သက်သေသာဓကတော်များကို မထီလေးစားပြုကြ၏ဟု ပြောဆိုကြ၏။ ထိုဖြစ်ပုံကို သင်မြင်ရလျှင် ကောင်းလေစွ။
6|94|၉၄။	ယခုသင်တို့သည် ငါအသျှင်မြတ် ကနဦးက ဖန်ဆင်းတော်မူသကဲ့သို့ တစ်ကိုယ်ချင်းသာ အထံတော်သို့ ပြန်လာကြရပြီး သင်တို့သည် ငါပေးသနားတော်မူသော စည်းစိမ်ဥစ္စာများကို စွန့်ထားခဲ့ရပြီး သင်တို့ကို တောင်းပန်ကယ်နှုတ်မည်ဆိုသူများကို သင်တို့နှင့်အတူတကွ ငါမမြင်ရပေ။ ထိုသူများသည် သင်တို့ အပေါ်တွင် ဝေစုရှိသည်ဟု သင်တို့အကြောင်းဆိုကြ၏။ ယခု သင်တို့စပ်ကြားဆက်သွယ်သော ကြိုးကို ဖြတ်လိုက်ပြီး သင်တို့အားကိုးရာဟု ထင်မှတ်သောသူတို့သည် သင်တို့ကို စွန့်ပစ်ပေပြီ။
6|95|၉၅။	မှတ်သားကြလော့။ အလ္လာဟ်အသျှင်မြတ်သည် စပါးစေ့၊ စွန်ပလွန်စေ့ကို အညှောင့်ပေါက်ဖို့ရာ ခွဲစိ်တ်တော်မူ၏။ အသျှင်မြတ်သည် သက်မဲ့မှ သက်ရှိကို ဖန်ဆင်းတော်မူ၏။ သက်ရှိကို သက်မဲ့ ဖြစ်စေတော်မူ၏။ အလ္လာဟ်အသျှင်မြတ်သည် ယင်းသို့ဖန်ဆင်းတော်မူထသော အသျှင်သခင် ဖြစ်တော်မူ၏။ သို့ပါလျက် သင်တို့သည် တရားတော်ကို မယုံကြည်ဘဲ လှည့်စားခြင်းကို အဘယ်ကြောင့် ခံရသနည်း။
6|96|၉၆။	အသျှင်မြတ်သည် နံနက်အလင်းရောင်ကို ဖန်ဆင်းတော်မူ၏။ ဆိတ်ငြိမ်သောညကိုလည်း ဖန်ဆင်း တော်မူ၏။ နေနှင့်လကို အချိန်ကာလ ရေတွက်ဖို့ရာ စီရင်ထားတော်မူ၏။ ဤအရာများသည် အနန္တ တန်ခိုးတော်သခင်၊ အနန္တဉာဏ်တော်ရှင်၏ စီမံခန့်ခွဲမှုဖြစ်၏။
6|97|၉၇။	ရေမြေသမုဒ္ဒရာတို့၏ အမှောင်ထုများထဲတွင် သင်တို့သည် မိမိသွားရာလမ်းကို မှန်းဆသိနိုင်ဖို့ရာ အသျှင်မြတ်သည် နက္ခတ်တာရာကြယ်များကို ဖန်ဆင်းထားတော်မူ၏။ ငါအသျှင်မြတ်သည် မိမိ၏ ဗျာဒိတ်တော်များကို ပညာရှိတို့အဖို့ အသေးစိတ်ရှင်းလင်းထားတော်မူ၏။
6|98|၉၈။	အသျှင်မြတ်သည် သင်တို့ကို လူသားတစ်ယောက်တည်းမှ ဖန်ဆင်းထားတော်မူ၏။ နေထိုင်ဖို့ရာ နေရာ၊ မြှုပ်နှံင်္သဂြိုလ်ဖို့ရာ သုဿာန်င်္သချိုင်းများကို စီရင်ထားတော်မူ၏။ ငါသအသျှင်မြတ်သည် မိမိ၏ သက်သေသာဓကတော်များကို အသိဉာဏ်ရှိသူများအဖို့ အသေးစိတ် စီရင်ထားတော်မူ၏။
6|99|၉၉။	အသျှင်မြတ်သည် မိုးကောင်းကင်မှ မိုးရွာသွန်းစေတော်မူ၏။ ထိုမိုးရေဖြင့် သစ်ပင်၊ မြက်ပင်အမျိုးမျိုး ကို ပေါက်ရောက်စေတော်မူ၏။ အချို့အပင်များမှ စိမ်းလန်းစိုပြေသော ကောက်ပဲသီးနှံများကို ပွင့်စေတော်မူ၏။ ထိုအသီးအနှံများမှ ရိတ်သိမ်းချိန်တွင် ပုံထားရသော ဂျုံစပါးများကို ထွက်စေတော် မူ၏။ စွန်ပလွန်ပင်၏အခိုင်များမှ စွန်ပလွန်သီးများကို မြေနှင့်နီးအောင်တွဲလဲကျသီးစေတော်မူ၏။ ထို့ပြင် စပျစ်၊ သံလွင်၊ သလဲ၊ ဥယျာဉ်စသည်တို့ကိုလည်း ဖန်ဆင်းတော်မူ၏။ သူတို့သည် အမျိုးတူ သော်လည်း အနှစ်အရသာအမျိုးမျိုးအဖုံဖုံရှိကြ၏။
6|100|၁ဝဝ။	သို့ပါလျက် အလ္လာဟ်အသျှင်မြတ်သည် ဂျင်နတ်သားတို့ကို ဖန်ဆင်းတော်မူသော်လည်း သူတို့သည် ထိုဂျင်တို့ကို အသျှင်မြတ်နှင့်တန်းတူထားကြ၏။ အသပညာမရှိဘဲလျက် အသျှင်မြတ်၌ သားသမီးရှိသည်ဟု မဟုတ်မလျားစွပ်စွဲကြ၏။ အသျှင်မြတ်သည် ချို့တဲ့ခြင်းကင်းတော်မူ၏။ သူတို့စွပ်စွဲသည့် အညစ်အကြေးများမှ ကင်းစင်မြင့်မြတ်တော်မူလှပါ၏။
6|101|၁ဝ၁။	မိုးကောင်းကင်များနှင့် ကမ္ဘာမြေကြီးကို စတင်ဖန်ဆင်းတော်မူသောအသျှင် အလ္လာဟ်အသျှင်မြတ်၌ ကြင်ယာတော်မရှိဘဲ မည်သို့ သားသမီးရှိနိုင်အံ့နည်း။ အသျှင်မြတ်သည် ခပ်သိမ်းကုန်သောအရာများ ကို ဖန်ဆင်းတော်မူ၏။ အရာရာကို သိမြင်တော်မူ၏။
6|102|၁ဝ၂။	သင်တို့၏ ကျေးဇူးတော်သခင်၊ အလ္လာဟ်အသျှင်မြတ်သည် ယင်းကဲ့သို့ဖြစ်တော်မူ၏။ ခပ်သိမ်းကုန် သောအရာတို့ကို ဖန်ဆင်းတော်မူသော အသျှင်သခင်မှတစ်ပါး အလ္လာဟ်အသျှင်မရှိပေ။ ထို့ကြောင့် အသျှင်မြတ်အား ခဝပ်ကိုးကွယ်ကြလော့။ အသျှင်မြတ်သည် အရာခပ်သိမ်းတို့ကို ထိန်းသိမ်း စောင့်ရှောက်တော်မူ၏။
6|103|၁ဝ၃။	အသျှင်မြတ်အား မျက်စိများက မတွေ့မြင်နိုင်ပေ။ သို့သော် ထိုအရှင်မြတ်က မျက်စိများကို သိမြင် တော်မူ၏။ အသျှင်မြတ်သည် နက်နဲသိမ်မွေ့လှတော်မူ၏။ အရာရာကို သိကျွမ်းနားလည်တော် မူ၏။
6|104|၁ဝ၄။	သင်တို့၏ ကျေးဇူးတော်သခင်ထံမှ သက်သေသာဓကတော်များသည် သင်တို့ထံသို့ ကျရောက်လာပြီ။ ထို့ကြောင့် အကြင်သူသည် တရားကိုမြင်၏။ ထိုမြင်ခြင်းသည် သူ၏အကျိုးအတွက်ဖြစ်၏။ အကြင်သူသည် တရားကို မမြင်အံ့။ ထိုသူသည် မိမိ၏ အကျိုးယုတ်ဖို့ရာ မျက်စိမမြင်ဖြစ်ပေ၏။ ကျွနု်ပ်သည် သင်တို့ကို ထိန်းသိမ်းအုပ်ချုပ်ရသူမဟုတ်ပေ။
6|105|၁ဝ၅။	သူတို့သည် သင့်အား အို-မိုဟမ္မဒ် သင်သည် ဗျာဒိတ်ကျမ်းတော်၌ လိမ္မာကျွမ်းကျင်ပြီဟု ပြောဆိုရန် သော်လည်းကောင်း၊ ပညာအလင်းရောင်ရသူတို့အတွက် ကျမ်းတော်ကို ထင်ရှားရှင်းလင်းစေဖို့ရန် သော်လည်းကောင်း ငါအသျှင်မြတ်သည် ငါ၏နှုတ်ကပတ်တော်များကို ပြတော်မူ၏။
6|106|၁ဝ၆။	သင်သည် မိမိ၏ကျေးဇူးတော်သခင်က သင်၏စိတ်နှလုံးအတွင်း ထင်ရှားစေသော ဗျာဒိတ်တော်ကို လိုက်နာဆောင်ရွက်လော့။ အလ္လာဟ်အသျှင်မြတ်မှတစ်ပါး အခြားအသျှင်သခင် မရှိပေ။ ဆင်းတု ရုပ်ပွားများကို ကိုးကွယ်သူတို့မှ လှည့်သွားလော့။
6|107|၁ဝ၇။	အကယ်၍ အလ္လာဟ်အသျှင်မြတ် အလိုတော်ရှိပါလျှင် သူတို့သည် ရုပ်တုကိုးကွယ်သူများမဖြစ်ပေ။ ငါအသျှင်မြတ်သည် သင့်အား သူတို့ကို ထိန်းသိမ်းအုပ်ချုပ်သူအဖြစ် ခန့်ထားတော်မမူပေ။ သင်သည် သူတို့၏ အပြုအမှုအတွက် တာဝန်ခံရသူမဟုတ်ပေ။
6|108|၁ဝ၈။	အလ္လာဟ်အသျှင်မြတ်မှတစ်ပါး သူတို့ကိုးကွယ်သောဘုရးများကို မကဲ့ရဲ့၊ မဆဲဆိုကြလင့််။ ထိုသို့ ကဲ့ရဲ့ဆဲဆိုကြလျင် သူတို့သည် ပညာကင်းမဲ့ခြင်းကြောင့် အလ္လာဟ်အသျှင်မြတ်ကို မတရားကဲ့ရဲ့ ဆဲဆိုခြင်းဖြင့် တုန့်ပြန်တတ်ကြသည်။ ဤကဲ့သို့ ငါအသျှင်မြတ်သည် လူမျိုးတိုင်းအား သူတို့၏ အပြုအမှုတို့ကို တင့်တယ်ဟန်ဆောင်စေတော်မူ၏။ နောက်ဆုံးစွန်၌ သူတို့၏ ကျေးဇူးတော်သခင် သည် သူတို့ပြန်ရာဖြစ်မည်သာတည်း။ ထိုအခါ အသျှင်မြတ်သည် သူတို့အား ၎င်းတို့ပြုကျင့်လေ့ ရှိသော အမှုအခင်းများကို ပြောပြတော်မူလိမ့်မည်။
6|109|၁၀၉။	သက်သေသာဓက အံ့ဖွယ်တော်တစ်ပါးပါး ကျရောက်လာလျှင် သူတို့သည် ယုံကြည်ပါမည်ဟု အလ္လာဟ်အသျှင်မြတ်အားတိုင်တည်၍ သူတို့ ကျမ်းသစ္စာကျိန်ဆိုကြ၏။ ဟောကြားလော့။ သက်သေ သာဓကတော်များသည် အလ္လာဟ်အသျှင်မြတ်ထံတော်၌ ရှိကြ၏။ သို့သော် လက္ခဏာအံ့ဖွယ်တော်များ ကျရောက်လာသောအခါ ထိုသူတို့သည် ယုံကြည်ကြမည်မဟုတ်ကြောင်းကို သင်တို့အား မည်သည်က သိနားလည်စေမည်နည်း။
6|110|၁၁၀။	ငါအသျှင်မြတ်သည် သူတို့၏ စိတ်နှလုံးများနှင့် မျက်စိများကို အယောင်ယောင်၊ အမှားမှား ရှုတ်ထွေး စေတော်မူ၏။ အစကနဦးက သူတို့သည် မယုံကြည်ကြသဖြင့် ငါသည် သူတို့အား ၎င်းတို့၏ မိုက်မဲ ထောင်ထားခြင်း၌ အမှန်ကို မမြင်ဘဲ သွားလာစေတော်မူ၏။
6|111|၁၁၁။	အကယ်၍ ငါအသျှင်မြတ်သည် သူတို့ထံသို့ ကောင်းကင်တမန်တော်များကို စေလွှတ်တော်မူခြင်း၊ သေသူတို့သည် သူတို့အား စကားပြောခြင်း၊ အရာခပ်သိမ်းကုန်တို့ကို သူတို့အား ဆန့်ကျင်စေတော် မူခြင်းတို့ ဖြစ်ပေါ်လာသော်လည်း သူတို့သည် အသျှင်မြတ်အလိုတော်မရှိဘဲ ယုံကြည်ကြမည် မဟုတ်ပေ။ သို့သော် သူတို့အနက် များလှစွာသောသူတို့သည် အသိပညာကင်းမဲ့ကြ၏။
6|112|၁၁၂။	ဤကဲ့သို့ ငါအသျှင်မြတ်သည် တမန်တော်တိုင်းအတွက် ရန်သူတစ်ဦးစီ စီရင်တော်မူ၏။ ထိုရန်သူသည် လူသားများနှင့် ဂျင်နတ်သားများထဲမှ မာရ်နတ်များဖြစ်ကြ၏။ သူတို့သည် လှည့်ဖြား ခြင်းအားဖြင့် အချင်းချင်း ယုံတမ်းစကားပြောကြ၏။ အကယ်၍ သင်၏ကျေးဇူးတော်သခင်သည် အလိုရှိတော်မူပါလျှင် သူတို့သည် ယင်းသို့ ကျင့်ကြံမည်မဟုတ်ပေ။ ထို့ကြောင့် သူတို့ကို ၎င်းတို့၏ ဖန်တီးမှုတွင် စွန့်ထားလော့။
6|113|၁၁၃။	သို့မှသာ နောင်တမလွန်ဘဝကို မယုံကြည်သူတို့၏ စိတ်နှလုံးများသည် ထိုယုံကြည်မှုဘက်သို့ ယိမ်းယိုင်လိမ့်မည်။ သူတို့သည် ထိုယုံကြည်မှု၌ အားရနှစ်သက်ကြလိမ့်မည်။ သူတို့သည် ၎င်းတို့ လုပ်ကိုင်၍ရရှိသည်တို့ကို ဆက်လက်ရရှိလိမ့်မည်။
6|114|၁၁၄။	အလ္လာဟ်အသျှင်မြတ်သည် ဤကျမ်းတော်ကို သင်တို့အား ရှင်းလင်းပြည့်စုံစွာချပေးတော်မူပြီးသည့် နောက် အကျွနု်ပ်သည် အလ္လာဟ်အသျှင်မြတ်မှတစ်ပါး အခြားတရားသူကြီးကို ရှာမှီးမည်လော။ အကြင်သူတို့အား ငါအသျှင်သည် ရှေးအတိတ်ကာလမှ ကျမ်းတော်ကို ချပေးတော်မူ၏။ ထိုသူတို့သည် ကုရ်အာန်ကျမ်းတော်ကို သင်၏ကျေးဇူးတော်သခင်က အမှန်ပင် ချပေးတော်မူသည်ကို သိကြ၏။ ထို့ကြောင့် အို-မိုဟမ္မဒ် သင်သည် ယုံမှားသံသယရှိသူတို့ဘောင်တွင် မပါဝင်လင့်။
6|115|၁၁၅။	သင်၏ကျေးဇူးတော်သခင်၏ ဗျာဒိတ်တော်စကားသည် မှန်ကန်ခြင်း၊ တရားခြင်းများဖြင့် စုံလင်၏။ အသျှင်မြတ်၏ ဗျာဒိတ်စကားတော်ကို ပြောင်းလွှဲနိုင်စွမ်းသူ တစ်စုံတစ်ယောက်မျှမရှိပေ။ အသျှင်မြတ် သည် ကြားတော်မူသောအသျှင်၊ သိတော်မူသောအသျှင် ဖြစ်တော်မူ၏။
6|116|၁၁၆။	အကယ်၍ သင်သည် ကမ္ဘာမြေပေါ်ဝယ်ရှိသူတို့အနက် များပြားသူတို့၏စကားကို နားထောင်လျှင် သူတို့သည် သင့်ကို အလ္လာဟ်အသျှင်မြတ်၏ လမ်းတော်မှဝေးစွာ တိမ်းစောင်းစေကြလိမ့်မည်။ သူတို့သည် မိမိတို့စိတ်ထင်မြင်ရာမှတစ်ပါး အခြားအရာ တစ်စုံတစ်ရာကိုမျှ မလိုက်နာကြပေ။ သူတို့သည် ရမ်းဆခြင်းကိုသာ ပြုလုပ်ကြ၏။
6|117|၁၁၇။	မှတ်သားလော့။ သင်၏ကျေးဇူးတော်သခင် အသျှင်မြတ်သည် မည်သူမည်ဝါသည် အသျှင်မြတ်၏ လမ်းတော်မှ တိမ်းစောင်းသွားသည်ကို အသိမြင်ဆုံး ဖြစ်တော်မူ၏။ ၎င်းပြင် အသျှင်မြတ်သည် မည်သူမည်ဝါသည် လမ်းမှန်ကို ပြသခြင်းခံကြရသည်ကိုလည်း အသိမြင်ဆုံးဖြစ်တော်မူ၏။
6|118|၁၁၈။	သင်တို့သည် အသျှင်မြတ်၏ နှုတ်ကပတ်တော်များ၌ ယုံကြည်သူများ ဖြစ်ကြလျှင် ၎င်းတို့အပေါ်တွင် အလ္လာဟ်အသျှင်မြတ်၏ နာမတော်ကို တသသော အစားအစာများကို မှီဝဲသုံးဆောင်ကြလော့။
6|119|၁၁၉။	အလ္လာဟ်အသျှင်မြတ်သည် သင်တို့အား တရားမဝင်သော အစာအဟာရများကို ရှင်းလင်းပြတော် မူပြီးသည့်နောက် သင်တို့သည် အသျှင်မြတ်၏နာမတော်ကို တသပြီးသော အစားအစာကို အဘယ်ကြောင့် မမှီဝဲ၊ မသုံးစွဲအပ်ကြသနည်း။ တရားမဝင်သောအစာကိုပင် ဒုက္ခကြံုသောအခါ မှီဝဲနိုင်ခွင့်ရှိ၏။ သို့သော် များလှစွာသောသူတို့သည် အသိပညာခေါင်းပါးသောကြောင့် သူတို့ တပ်မက်ခြင်းများက သူတို့ကို လမ်းမှားသို့ ဆွဲငင်ကြ၏။ မှတ်သားလော့။ သင်၏ ကျေးဇူးတော် သခင်သည် တရားတော်ကို ကျူးလွန်သောသူတို့ကို အသိဆုံးဖြစ်တော်မူ၏။
6|120|၁၂၀။	အို-လူသားအပေါင်းတို့ သင်တို့သည် အပြင်အပြစ်နှင့် အတွင်းအပြစ်များကို ရှောင်ကြဉ်ကြလော့။ မှတ်သားကြလော့။ အကြင်သူတို့သည် အပြစ်ကို စုသိမ်းထားကြ၏။ ထိုသူတို့သည် သူတို့ ဆည်းပူး သောအကျိုးဆက်ကိုပေးခြင်း ခံကြရလတ္တံ့။
6|121|၁၂၁။	အလ္လာဟ်အသျှင်မြတ်၏နာမတော်ကို မရွတ်ဘဲ သတ်ဖြတ်သောတိရစ္ဆာန်၏အသားကို မစားကြလင့်။ ထိုအသားသည် စက်ဆုတ်ရွံ့ရှာဖွယ်ကောင်း၏။ မှတ်သားကြလော့။ ရှိုင်တန်မာရ်နတ်များသည် သူတို့၏ ဗိုလ်ခြေများကို သင်တို့နှင့် ငြင်းခုံရန် နှိုးဆော်ကြ၏။ သို့သော် သင်တို့သည် သူတို့စကားကို နားထောင်ကြလျှင် သင်တို့သည် ရုပ်ထုကို ကိုးကွယ်သူအမှန်ပင်ဖြစ်ကြပေမည်။
6|122|၁၂၂။	အကြင်သူသည် အနိစ္စရောက်ပြီးနောက် ငါသည် သူ့အား ပြန်ရှင်စေတော်မူပြီးလျှင် အမှောင်ထုထဲ သို့ ကျရောက်၍ အမှောင်ထုမှ မထွက်နိုင်သောသူနှင့် တူသလော။ မိစ္ဆာဒိဌိတို့အတွက် သူတို့၏ အပြုအမှုကို သင့်တင့်လျောက်ပတ်ဟန်ဆောင်စေ၏။
6|123|၁၂၃။	အလ္လာဟ်အသျှင်မြတ်သည် မြို့ကြီးတိုင်း၌ မိုက်မဲသော မြို့သူ၊ မြို့သားတို့အနက် အကြီးအကဲ တင်မြှောက်တော်မူ၏။ သူတို့သည် မကောင်းသော အကြံအဖန်များထုတ်ဖို့ရန်ဖြစ်၏။ သူတို့သည် မိမိတို့ အကျိုးဆုတ်ယုတ်စေရန်သာ ကြံဖန်ကြ၏။ သူတို့သည် မသိမမြင်ကြပေ။
6|124|၁၂၄။	သူတို့ထံသို့ သက်သေသာဓကတော်တစ်ပါးပါး ကျရောက်လာသောအခါ သူတို့က အလ္လာဟ်အသျှင် မြတ်၏ တမန်တော်များအားပေးသော ကျေးဇူးမင်္ဂလာတော်ကို အကျွနု်ပ်တို့အား ပေးတော်မမူသမျှ ကာလပတ်လုံး အကျွနု်ပ်တို့သည် ယုံကြည်ကြမည်မဟုတ်ပေဟု ဆိုကြ၏။ အလ္လာဟ်အသျှင်မြတ်သည် မိမိ၏ ဗျာဒိတ်တော်ကို မည်သူ့အား အပ်နှံထိုက်သည်ကို အသိဆုံးဖြစ်တော်မူ၏။ အပြစ်ကျူးလွန် သူတို့အား မိမိတို့ ဆိုးဝါးသော ကြံစည်မှုကြောင့် အလ္လာဟ်အသျှင်မြတ်အထံတော်မှ သေးသိမ် ယုတ်ညံ့သောအဖြစ်နှင့် ကြီးလေးသောအပြစ်ဒဏ်သည် နှိပ်စက်လိမ့်မည်။
6|125|၁၂၅။	အကြင်သူအား အလ္လာဟ်အသျှင်မြတ်သည် လမ်းညွှန်လိုတော်မူ၏။ ထိုသူ၏ရင်ကို အလ္လာဟ် အသျှင်မြတ်အား ယုံကြည်ကျိုးနွံ့မှုဘက်သို့ နူးညွတ်ကျယ်ဝန်းစေတော်မူ၏။ အကြင်သူအား အလ္လာဟ်အသျှင်မြတ်သည် လမ်းလွဲသို့ သွားစေတော်မူ၏။ ထိုသူသည် မြင့်ရာသို့တက်သကဲ့သို့ သူ၏ရင်ကို ကျဉ်းမြောင်းကြပ်တည်းစေတော်မူ၏။ ယင်းကဲ့သို့ အလ္လာဟ်အသျှင်မြတ်သည် မယုံကြည်သူတို့အပေါ်၌ အရှက်ကွဲခြင်းကို တင်ထားတော်မူ၏။
6|126|၁၂၆။	ဤလမ်းသည် သင့်ကျေးဇူးတော်သခင်၏ ဖြောင့်မတ်မှန်ကန်သောလမ်းတော်ကြီးဖြစ်၏။ ငါသည် ငါ၏ နှုတ်ကပတ်တော်များကို သတိတရားရှိသူတို့အဖို့ ချပေးသနားတော်မူ၏။
6|127|၁၂၇။	ထိုသူတို့အတွက် သူတို့၏ ကျေးဇူးတော်သခင်အထံတော်၌ အေးချမ်းသာယာသောဗိမာန်တော် ရှိ၏။ သူတို့ပြုကျင့်လေ့ရှိသောအမှုများကြောင့် အသျှင်မြတ်သည် သူတို့၏ ကာကွယ်စောင့်ရှောက် သောအဆွေခင်ပွန်းဖြစ်တော်မူလတ္တံ့။
6|128|၁၂၈။	အသျှင်မြတ်သည် လူသားအပေါင်းတို့ကို အတူတကွ စုရုံးစေတော်မူသောနေ့တော်ကြီး၌ အသျှင်မြတ်က အို-စုဝေးလျက်ရှိသော ဂျင်အပေါင်းတို့ လူသားအမြောက်အများကို သင်တို့ လှည့်ဖြားခဲ့ကြ၏ဟု မိန့်တော်မူ၏။ လူသားတို့အနက် ထိုဂျင်တို့၏ နောက်လိုက်တပည့်များက အကျွနု်ပ်တို့၏ ကျေးဇူးတော်သခင်၊ အကျွနု်ပ်တို့သည် အချင်းချင်း ချစ်ခင်စုံမက်ခဲ့ကြပါ၏။ သို့သော် အကျွနု်ပ်တို့သည် အကျွနု်ပ်တို့အတွက် အသျှင်သတ်မှတ်ထားတော်မူသောအချိန်အခါသို့ ရောက်ရပါပြီဟု တင်လျှောက်ကြ၏။ အသျှင်မြတ်က သင်တို့၏နေရာဌာနအဝီစိငရဲမီးဖြစ်၏။ အလ္လာဟ်အသျှင်မြတ် ကယ်နှုတ်တော်မူသောသူတို့မှတစ်ပါး အခြားသူတို့သည် ငရဲမီးထဲတွင် အမြဲထာဝစဉ် ခံစားကြလော့ဟု ဗျာဒိတ်ချတော်မူလိမ့်မည်။ မှတ်သားကြလော့။ သင်တို့၏ ကျေးဇူးတော်သခင်သည် ပညာရှိတော်မူ၏။ သိမြင်တော်မူ၏။
6|129|၁၂၉။	ငါအသျှင်မြတ်သည် ဒုစရိုက်ကောင်များအနက် အချို့အား အခြားသူတို့ကို လွှမ်းမိုးစေတော်မူ၏။ သူတို့ပြုကျင့်မှုကြောင့် ဤသို့ လွှမ်းမိုးစေတော်မူ၏။
6|130|၁၃၀။	အို-ဂျင်နတ်သားနှင့် လူသားအပေါင်းတို့ သင်တို့ထံသို့ သင်တို့သားချင်းဖြစ်သော တမန်တော်များ မရောက်လာကြဘူးလော။ ထိုတမန်တော်များသည် ငါအသျှင်မြတ်၏ သက်သေသာဓကတော်များကို ရွတ်ဖတ်တင်ပြ၍ ဤနေ့တော်ကြီးတွင် စုဝေးရမည့်အကြောင်းကို ဟောကြား သတိမပေးဘူးလော။ သူတို့က အကျွနု်ပ်တို့သည် အကျွနု်ပ်တို့နှင့် ဆန့်ကျင်စွာ သက်သေခံကြပါ၏ဟု တင်လျှောက်ကြမည်။ ဤမျက်မှောက်ဘဝက သူတို့ကို လှည့်စား၏။ သူတို့သည် မယုံကြည်သူများဖြစ်ကြပါသည်ဟု သူတို့ အပေါ် သူတို့ သက်သေခံကြ၏။
6|131|၁၃၁။	သင်၏ကျေးဇူးတော်သခင်သည် မြို့ရွာနယ်ပယ်တို့အတွင်း မှီတင်းနေထိုင်ကြသောသူတို့သည် မိမိတို့၏ပြစ်မှုများကိုမသိဘဲလျက် ထိုနယ်ပယ်များကို ဖျက်ဆီးတော်မမူပေ။ အသျှင်မြတ်သည် နိုင်ထက်စီးနင်းပြုတော်မမူပေ။
6|132|၁၃၂။	အားလုံးတို့အတွက် ၎င်းတို့ပြုကျင့်ခဲ့သော အမှုအခင်းများအလျောက် အဆင့်အတန်းများ ရှိလိမ့် မည်။ သင်၏ကျေးဇူးတော်သခင်သည် သူတို့ကျင့်ကြံကြသည်တို့ကို သိမြင်တော်မမူ မဟုတ်ပေ။
6|133|၁၃၃။	သင်တို့၏ ကျေးဇူးတော်သခင်သည် ဇာတိ ပကတိအားဖြင့် စုံလင်တော်မူ၏။ အနန္တကောင်းကြီး မင်္ဂလာတော်သခင်ဖြစ်တော်မူ၏။ အသျှင်မြတ်အလိုရှိတော်မူပါလျှင် သင်တို့ကို ရုပ်သိမ်းနိုင်တော် မူ၏။ သင်တို့ကိ အခြားသူတို့၏ မျိုးစေ့မှဖန်ဆင်းတော်မူဘိသကဲ့သို့ အသျှင်မြတ်သည် အလိုရှိတော် မူသောသူတို့ကို သင်တို့ပျောက်ကွယ်ပြီးနောက် ဖန်ဆင်းနိုင်တော်မူ၏။ ျ
6|134|၁၃၄။	မှတ်သားကြလော့။ သင်တို့အား ဂတိဗျာဒိတ်ထားတော်မူသောအရာသည် မချွတ်ဧကန် ဆိုက်ရောက် လာမည်သညတည်း။ သင်တို့သည် ထိုအရာကို မရှောင်ရှားနိုင်ကြပေ။
6|135|၁၃၅။	အို-မိုဟမ္မဒ် ဟောကြားလော့။ ဟယ်-အချင်းတို့ သင်တို့သည် အစွမ်းကုန် ကြိုးစားကြလော့။ အကျွနု်ပ်လည်း ကြိုးစားနေသည်။ အကျွနု်ပ်တို့အနက် အဘယ်သူတို့သည် ဝမ်းမြောက်ဖွယ်ကောင်း သော အကျိုးဆက်ကို ခံစားရမည်ကို သင်တို့မကြာခင် သိကြရလိမ့်မည်။ မှတ်သားကြလော့။ ဒုစရိုက်မှု ကျူးလွန်သူတို့သည် အောင်မြင်ကြမည်မဟုတ်ပေ။
6|136|၁၃၆။	သူတို့သည် အလ္လာဟ်မြတ်အား အသျှင်မြတ်ဖန်ဆင်းတော်မူသော ကောက်ပဲသီးနှံများနှင့် ကျွဲနွား တိရစ္ဆာန်များမှ ဝေစုပေးကြ၏။ သူတို့သည် မိမိတို့ တွေးတောရမ်းဆချက်အတိုင်း ဤဟာသည် အလ္လာဟ်အသျှင်မြတ်၏ ဝေစုတော်ဖြစ်၏။ ထိုဟာသည် အကျွနု်ပ်တို့နှင့်သက်ဆိုင်သော ဖက်စပ်တော်တို့၏ ဝေစုဖြင့်ဆို၍ ခွဲဝေကြ၏။ သို့သော် သူတို့နှင့် သက်ဆိုင်သော ဘုရားဖက်စပ် တော်များ၏ဝေစုသည် အလ္လာဟ်အသျှင်မြတ်ထံသို့ မရောက်ပေ။ အသျှင်မြတ်၏ ဝေစုတော်သည် သူတို့၏ ဖက်စပ်ဘုရားများထံရောက်ကြ၏။ သူတို့သည် မကောင်းမှုကို ဆုံးဖြတ်ကြ၏။
6|137|၁၃၇။	သူတို့၏ တွဲဖက်ဘုရားများသည် သူတို့ကို ဖျက်ဆီး၏။ ၎င်းသူတို့၏ ဘာသာအယူဝါဒကိုလည်း ရှုပ်ထွေးစေ၍ သူတို့ပျက်စီးစေခြင်းငှာ သူတို့၏ သားသမီးတို့အား သတ်ဖြတ်ခြင်းကို ဆင်းတု ကိုးကွယ်သူအများတို့၏ မျက်စိတွင် တင့်တယ်လျှောက်ပယ်စေ၏။ အလ္လာဟ်အသျှင်မြတ်၏ အလိုတော်ရှိတော်မူပါလျှင် သူတို့သည် ယင်းသို့ပြုကျင့်ကြမည်မဟုတ်ပေ။ သို့ကြောင့် သူတို့ကို သူတို့၏ ဖန်တီးမှုများ၌ လွှတ်ထားလော့။
6|138|၁၃၈။	ထို့ပြင် သူတို့က ဤကောက်ပဲသီးနှံများနှင့် ကျွဲနွားတိရစ္ဆာန်များကို တားမြစ်ထားတော်မူ၏။ ကျွနု်ပ်တို့ အခွင့်ပေးသူမှတစ်ပါး မည်သူမျှ ထိုပစ္စည်းများကို မစားရပေဟု ဆိုကြ၏။ သူတို့ ယင်းသို့ ထင်မှတ် ကြ၏။ အချို့တိရစ္ဆာန်များ ကျောက်ကုန်းများကို မသုံးရဟု တားမြစ်ကြ၏။ အသျှင်မြတ်နှင့် စပ်လျဉ်း၍ မဟုတ်မလျား ဖန်တီးပြီးလျှင် အသျှင်မြတ်၏ နာမတော်ကို မရွတ်ဖတ်ဘဲ သတ်ဖြတ်သော တိရစ္ဆာန်များလည်းရှိ၏။ ကာလမကြာမြင့်မှီ အသျှင်မြတ်သည် သူတို့အား ၎င်းတို့၏ မတရား လုပ်ကြံမှုအတွက် လက်စားချေတော်မူမည်။
6|139|၁၃၉။	ထို့ပြင် သူတို့က ဤတိရစ္ဆာန်များ၏ဝမ်းများတွင်းရှိ တိရစ္ဆာန်ငယ်များကို အကျွနု်ပ်တို့ယောကျ်ားများ အတွက် သီးသန့်ထား၏။ အကျွနု်ပ်တို့မယားများအတွက် တားမြစ်ထား၏။ သို့သော် ထိုတိရစ္ဆာန်ငယ် ကို အသေမွေးလျှင် ယောကျ်ား၊ မိန်းမ အားလုံးစားခွင့်ရှိကြ၏ဟု ဆိုကြ၏။ သူတို့သည် ယင်းပညတ် များကို အသျှင်မြတ်၏ ပညတ်တော်ဟု မဟုတ်မမှန်ဆိုသောကြောင့် အသျှင်မြတ်သည် သူတို့အား ဒဏ်ခတ်တော်မူလိမ့်မည် မှတ်သားကြလော့။ အသျှင်မြ်သည် ဉာဏ်ပညာရှိတော်မူ၏။ သိမြင်တော် မူ၏။
6|140|၁၄၀။	အကြင်သူတို့သည် အသိဉာဏ်ကင်းမဲ့၍ မိုက်မဲခြင်းဖြင့် မိမိတို့ ရင်သွေးများကို သတ်ဖြတ်ကြ၏။ အလ္လာဟ်အသျှင်မြတ်၏ နာမတော်ကို အလွဲသုံးစားကြ၏။ အသျှင်မြတ်ပေးသနားတော်မူသော ကျေးဇူးတော်ကို မသုံးမစွဲ တရားမဝင် အမင်္ဂလာဟုဆိုကြ၏။ ထိုသူတို့သည် ဆုံးရှုံးပျက်စီးသူများ ဖြစ်ကြ၏။ သူတို့သည် လမ်းမှားသို့ရောက်ကြ၏။ နည်းပြလမ်းညွှန် အလင်းရောင်ကိုမရသူများ ဖြစ်ကြ၏။
6|141|၁၄၁။	အသျှင်မြတ်သည် ဥယျာဉ်ပန်းမာလိအမျိုးမျိုးကို ဖန်ဆင်းတော်မူ၏။ ထိုဥယျာဉ်များ၌ စင်ထောင်းပေး ရသော နွယ်ပင်များ စင်ထောင်ပေးရန်မလိုသောအပင်များ၊ စွန်ပလွန်ပင်များ၊ အနံ့အရသာ အမျိုးမျိုးရှိသော ကောက်ပဲသီးနှံများ၊ အမျိုးတူ၊ အမျိုးမတူသော သံလွင်ပင်၊ သလဲပင်များ ပေါက်ရောက်လျက်ရှိကြ၏။ သင်တို့သည် ထိုသီးပင်များသီးသောအခါ အသီးများကို မှီဝဲသုံးစွဲကြ လော့။ အသီး အနှံ ရိတ်သိမ်းသောနေ့၌ ထိုအသီးအနှံများမှ ပညတ်တော်အတိုင်း လှူဒါန်းကြလော့။ မဖြုန်းတီးကြလင့်။ မှတ်သားကြလော့။ အလ္လာဟ်အသျှင်မြတ်သည် ဖြုန်းတီးသူတို့ကို နှစ်သက်တော် မမူပေ။
6|142|၁၄၂။	အလ္လာဟ်အသျှင်မြတ် ဖန်ဆင်းတော်မူသော ကျွဲနွားတိရစ္ဆာန်များအနက် အချို့သည် ဝန်တင်ဖို့ရာ ဖြစ်၏။ အချို့မှာ အစားအစာအတွက်ဖြစ်၏။ သင်တို့သည် အလ္လာဟ်အသျှင်မြတ် ပေးသနားတော် မူသော အစာအဟာရကို စားကြလော့။ ရှိုင်တန်မာရ်နတ်၏နောက်သို့ မလိုက်ကြလင့်။ သူသည် သင်တို့၏ ပွင့်လင်းသောရန်သူဖြစ်၏။
6|143|၁၄၃။	ရှစ်စုံ၊ သိုးထဲမှတစ်စုံ၊ ဆိတ်ထဲမှတစ်စုံ ဟောကြားလော့။ အလ္လာဟ်အသျှင်မြတ်သည် အထီးနှစ်ကောင် ကိုသော်လည်းကောင်း၊ အမနှစ်ကောင်ကိုသော်လည်းကောင်း၊ အမနှစ်ကောင်၏ ဝမ်းတွင်းရှိ သားငယ်ကိုသော်လည်းကောင်း၊ တရားမဝင်ဟု တားမြစ်တော်မူသလော။ သင်တို့သည် အမှန်ဆိုလျှင် ဤတားမြစ်ထားတော်မူခြင်းကို အသိတရားအားဖြင့် ရှင်းလင်းပြကြလော့။
6|144|၁၄၄။	ကုလားအုပ်များမှ တစ်စုံ၊ နွားထီးများမှတစ်စုံ ဟောကြားလော့။ အလ္လာဟ်အသျှင်မြတ်သည် အထီး နှစ်ကောင်ကိုသော်လည်းကောင်း၊ အမနှစ်ကောင်ကိုသော်လည်းကောင်း၊ အမနှစ်ကောင်ဝမ်းတွင်းရှိ သားငယ်တို့ကိုသော်လည်းကောင်း၊ တရားမဝင်ဟု တားမြစ်တော်မူသလော။ အလ္လာဟ်အသျှင်မြတ် သည် ယင်းပညတ်တော်များကို ထုတ်ပြန်တော်မူသောအခါ သင်တို့သည် အပါးတော်တွင်ရှိကြ သလော။ အသိဉာဏ်မရှိကြဘဲလျက် လူသားတို့ကို လမ်းမှားသို့ ပို့ဆောင်နိုင်စေခြင်းငှာ အလ္လာဟ် အသျှင်မြတ်၏နာမတော်ကို အလွဲသုံးစားသူ၊ ကျူးလွန်သော မတရားမှုထက် ကြီးမားသောအပြစ်ကို အဘယ်သူပြစ်မှားသနည်း။
6|145|၁၄၅။	ဟောကြားလော့။ အကျွနု်ပ်သည် မိမိအား ချပေးသနားတော် ဗျာဒိတ်ကျမ်းတော်၌ စားသုံးသူတို့အား မစားသုံးရဟု တားမြစ်ထားသော တိရစ္ဆာန်အသေကောင်ပုတ်၊ သွေး၊ ဝက်သားသည် အမှန်ပင်မသန့်ပေ။ အလ္လာဟ်အသျှင်မြတ်၏နာမတော်မှတစ်ပါး အခြားနာမည်ကို ရွတ်ဖတ်၍ သတ်ဖြတ်သော သားကောင်၏အသားများမှတစ်ပါး အခြားအစားအစာများကို တရားမဝင်သော အစာဟု တားမြစ်တော်မူသည်ကို မတွေ့ရှိရပေ။ သို့သော် အကြင်သူသည် မိမိတတ်မက်မောခြင်း ကြောင့်သော်လည်းကောင်း၊ တရားတော်ကို ကျူးလွန်လို၍သော်လည်းကောင်း မဟုတ်ဘဲ အကြပ် အတည်းနှင့် တွေ့ကြံုသဖြင့် ထိုတရားမဝင်သောအစာကို စားရ၏။ ထိုသူအား မှတ်သားလော့။ သင်တို့၏ ကျေးဇူးတော်သခင်သည် အမှန်ပင် အပြစ်လွှတ်တော်မူ၏။ ကောင်းချီးမင်္ဂလာ ပေးသနားတော်မူ၏။
6|146|၁၄၆။	ရဟူဒီလူမျိုးများအတွက် လက်သည်း၊ ခြေသည်းရှိသော တိရစ္ဆာန်များကို တရားမဝင်သော အစာအဟာရဟု ငါအသျှင်မြတ်ပညတ်တော်မူ၏။ နွားထီးနှင့် ဆိတ်တို့မှ ၎င်းတို့၏ ကျောကုန်း၊ အူအသည်း၊ အရိုးနှင့် ရောနှောနေသောအဆီများမှတစ်ပါး အခြားအဆီများကိုလည်း တရားမဝင် သောအစာဟု ငါ ပညတ်တော်မူ၏။ ပုန်ကန်ခြားနားမှုကြောင့် ယင်းတားမြစ်ပညတ်တော်ကို သူတို့အား ချပေးတော်မူ၏။ မှတ်သားကြလော့။ ငါသည် အမှန်ပင် မှန်ကန်ဖြောင့်မတ်တော်မူ၏။
6|147|၁၄၇။	အို-မိုဟမ္မဒ် သူတို့သည် သင်တို့အား မုသားဆိုသူဟု စွပ်စွဲကြလျှင် သင်ဟောကြားလော့။ ဟယ်-အချင်းတို့ သင်တို့၏ကျေးဇူးတော်သခင်သည် အနန္တကောင်းချီးမင်္ဂလာတော်အသျှင် ဖြစ်တော်မူ၏။ ၎င်းပြင် အသျှင်မြတ်၏အမျက်တော်ကို အပြစ်ရှိသူများထံမှ လုံးဝရုပ်သိမ်းတော်မူမည်မဟုတ်ပေ။
6|148|၁၄၈။	ရုပ်တုများကို ကိုးကွယ်သောသူတို့က အကယ်၍ အလ္လာဟ်အသျှင်မြတ်အလိုတော်ရှိခဲ့ပါလျှင် အကျွနု်ပ်တို့သည်သော်လည်းကောင်း၊ အကျွနု်ပ်တို့မိဘဘိုးဘွားတို့သည်သော်လည်းကောင်း၊ အသျှင်မြတ်အား ဖက်စပ်သူများပေးခဲ့ကြမည်မဟုတ်။ သို့မဟုတ် တစ်စုံတစ်ရာမျှ အကျွနု်ပ်တို့က တရားမဝင်ဟု တားမြစ်ခဲ့ကြမည်မဟုတ်ဟု ပြောဆိုကြလိမ့်မည်။ ဤကဲ့သို့ပင် သူတို့အလျင် ဖြစ်ထွန်းလာသော မိစ္ဆာဒိဌိတို့လည်း ငါအသျှင်မြတ်၏ အမျက်တော်ကို မြည်းရသည့်တိုင်အောင် အလ္လာဟ်၏ တမန်တော်များကို မဟုတ်မလျား မုသားစကားပြောကြားသူများဟု စွပ်စွဲရှုတ်ချကြ၏။ ဟောကြားလော့။ ဟယ်-အချင်းတို့ သင်တို့သည် အကျွနု်ပ်တို့အား တစ်စုံတစ်ခုသောအသိပညာကို တင်ပြနိုင်ကြသလော။ မှတ်သားကြလော့။ သင်တို့သည် မိမိတို့ထင်မြင်ချက်မှတစ်ပါး အခြား တစ်စုံတစ်ရာကိုမှ မလိုက်ကြပေ။ မှတ်သားကြလော့။ သင်တို့သည် တပ်အပ်သေချာမသိဘဲလျက် ရမ်းဆပြောဆိုကြသည်သာတည်း။
6|149|၁၄၉။	ဟောကြားလော့။ နောက်ဆုံး ဆင်ခြေစကားသည် အလ္လာဟ်အသျှင်မြတ်ဖို့သာဖြစ်၏။ အသျှင်မြတ် အလိုတော်ရှိခဲ့ပါလေလျှင် အသျှင်မြတ်သည် သင်တို့အားလုံးကို မချွတ်ဧကန် လမ်းညွှန်နိုင်တော် မူခဲ့လေမည်။
6|150|၁၅၀။	ဟောကြားလော့။ ဟယ်-အချင်းတို့ ဤအရာအားလုံးသည် အလ္လာဟ်အသျှင်မြတ်က တရားမဝင်ဟု တားမြစ်သည်ကို သက်သေခံနိုင်သည့် သင်တို့၏ သက်သေများကို ခေါ်ယူခဲ့ကြလော့။ အကယ်၍ သူတို့ သက်သေထွက်ဆိုလျှင် သင်လည်း သူတို့နှင့်အတူတကွ သက်သေမခံလင့်။ ငါအသျှင်မြတ်၏ ဗျာဒိတ်တော်များကို ငြင်းပယ်သူတို့၏အလိုများသို့ မလိုက်သင့်။ သူတို့သည် နောင်တမလွန်ဘဝကို မယုံကြည်ကြ။ သူတို့၏ ကျေးဇူးတော်သခင်နှင့် အခြားအရာများ တူညီသည်ဟု ထင်မှတ်ကြ၏။
6|151|၁၅၁။	ဟောကြားလော့။ ဟယ်-အချင်းတို့ လာကြလော့။ အကျွနု်ပ်သည် သင်တို့အား သင်တို့၏ ကျေးဇူးတော်သခင် ပညတ်တော်မူသော သင်တို့၏ ဘာသာဝတ္တရားများကို ပြောပြမည်။ ထိုဝတ္တရား များမှာ သင်တို့သည် အလ္လာဟ်အသျှင်မြတ်နှင့် ဖက်စပ်သူတစ်စုံတစ်ယောက်ကိုမျှ မထားရခြင်း၊ သင်တို့သည် မိဘနှစ်ပါးအား ကောင်းမှုပြုရခြင်း၊ သင်တို့သည် ဆင်းရဲ၍ မိမိရင်သွေးတို့ကို မသတ် ဖြတ်ရခြင်း၊ ငါအသျှင်မြတ်သည် သင်တို့နှင့်သူတို့ကို ရိက္ခာပေးသနားတော်မူ၏။ သင်တို့သည် တိတ်တဆိတ်သော်လည်းကောင်း၊ မျက်နှာပြောင်တိုက်၍သော်လည်းကောင်း၊ မတရားကာမမှုကို မချဉ်းကပ်ရခြင်းတို့ဖြစ်ကြ၏။ တရားသဖြင့်မှတစ်ပါး သင်တို့သည် အလ္လာဟ်အသျှင်မြတ် တားမြစ် တော်မူသော လူသား၏အသက်ကို မသတ်ရခြင်းလည်းဖြစ်၏။ သင်တို့သည် အသိအလိမ္မာရစိမ့် သောငှာ အသျှင်မြတ်သည် သင်တို့အား ဤကျင့်စဉ်ဥပဒေသကို ပြဌာန်းတော်မူ၏။
6|152|၁၅၂။	ထို့ပြင် မိဘမဲ့ကလေးသူငယ်တို့သည် အချိန်အရွယ်ရောက်သည့်တိုင်အောင် သင်တို့သည် သူတို့၏ ပစ္စည်းများအနီးသို့ ၎င်းပစ္စည်းထက်သာသောပစ္စည်းနှင့်မှတစ်ပါး မချဉ်းကပ်ကြလင့်။ သင်တို့သည် တိုင်းထွာချိန်တွယ်သောအခါ တရားသောအတိုင်းအထွာ၊ အလေး၊ တင်းတောင်း၊ ချိန်ခွင် စသည်တို့နှင့် အပြည့်တိုင်းထွာချိန်တွယ်ပေးကြလော့။ မည်သည့်ဝိညာဉ်ကိုမှ ၎င်း၏အင်အားထက် ပိုသောဝန်ကို ငါပေးတော်မမူပေ။ အကယ်၍ သင်တို့သည် ဂတိထားလျှင် ထိုဂတိသည် မိမိတို့၏ ဆွေမျိုးနီးစပ်ကို နစ်နာစေမည်ဖြစ်သော်လည်း ထိုဂတိသစ္စာကို တည်ကြလော့။ အလ္လာဟ်အသျှင် မြတ်နှင့်ထားသည့် ပဋိညာဉ်ကိုလည်း စောင့်ထိန်းကြလော့။ သင်တို့သည် သတိတရားရစေခြင်းငှာ အလ္လာဟ်အသျှင်မြတ်သည် ဤကျင့်စဉ်တရားကို ပြဌာန်းတော်မူ၏။
6|153|၁၅၃။	အသျှင်မြတ်က ဤကျင့်စဉ်သည် ငါ၏ ဖြောင့်မတ်မှန်ကန်သော လမ်းဖြစ်၏။ ထို့ကြောင့် ထိုလမ်းကို လိုက်ကြလော့။ အခြားလမ်းစဉ်များကို မလိုက်ကြလင့်။ သို့မှသာ သင်တို့သည် အသျှင်မြတ်၏ လမ်းတော်မှ လွဲမသွားရအောင် သင်တို့သည် အခြားလမ်းကို မလိုက်ကြလင့်။ သင်တို့သည် ဒုစရိုက်မှုများကို ကြည့်ရှောင်ဖို့ရာ အသျှင်မြတ်သည် ဤပညတ်တော်ကို ပြဌာန်းတော်မူ၏။
6|154|၁၅၄။	လူသားတို့သည် မိမိတို့၏ ကျေးဇူးတော်သခင်ကို ဒိဌမျက်မြင် ဖူးမြော်ရမည်ကို ယုံကြည်စိမ့်သောငှာ ငါအသျှင်မြတ်သည် တမန်တော်မူဆာအား တောင်ရတ်ကျမ်းတော်မြတ်ကို ထုတ်ပြန်ချပေးသနား တော်မူ၏။ ထိုကျမ်းတော်မြတ်သည် သုစရိုက်မှုပွားများလိုသူတို့အဖို့ စုံလင်ပြည့်စုံ၏။ အရာခပ်သိမ်း တို့ကို ရှင်းလင်းဖော်ပြထား၏။ လမ်းညွှန်တစ်ပါးဖြစ်၏။ ကောင်းကြီးမင်္ဂလာတော်ကြီးတစ်ပါးလည်း ဖြစ်၏။
6|155|၁၅၅။	ဤကျမ်းတော်သည် ငါအသျှင်မြတ် ထုတ်ပြန်ချပေးသနားတော်မူသော ကောင်းကြီးမင်္ဂလာအဖြာဖြာ နှင့် ပြည့်စုံလှသော ကုရ်အာန်ကျမ်းတော်ကြီးဖြစ်၏။ သင်တို့သည် အလ္လာဟ်အသျှင်မြတ်၏ ကောင်းကြီးမင်္ဂလာတော်ကိုရရှိစိမ့်သောငှာ ထိုကျမ်းတော်ကို လိုက်နာကြလော့။ ဒုစရိုက် မတရားမှု များကို ရှောင်ကြဉ်ကြလော့။
6|156|၁၅၆။	သင်တို့သည် ကျမ်းတော်ကို အကျွနု်ပ်တို့ လူမဖြစ်မှီ လူမျိုးနှစ်မျိုးအားသာ ပေးသနားတော်မူ၏။ အကျွနု်ပ်တို့သည် သူတို့ရွတ်ဖတ်သောကျမ်းတော်များကို အမှန်ပင် မသိကြပေဟု မပြောနိုင်ရန်သော် လည်းကောင်း။
6|157|၁၅၇။	သင်တို့သည် အကယ်၍ အကျွနု်ပ်တို့ထံသို့ ကျမ်းတော်တစ်စောင် ကျရောက်ပါလျှင် အကျွနု်ပ်တို့ သည် နည်းပြလမ်းညွှန်ခြင်းကို သူတို့ထက် သာလွန်လက်ခံယူကြပေမည်ဟု မဆိုနိုင်ရန်သော် လည်းကောင်း၊ ယခု သင်တို့ထံသို့ သင်တို့၏ ကျေးဇူးတော်သခင်ထံမှ လမ်းညွှန်ဖြစ်သော ကောင်းကြီးမင်္ဂလာတော်ဖြစ်သော ရှင်းလင်းသော သက်သေသာဓကတော် ကျရောက်လာပြီ။ အကြင် သူသည် အလ္လာဟ်အသျှင်မြတ်၏ နှုတ်ကပတ်တော်များကို မယုံကြည် ငြင်းပယ်၍ ကျောပေးသွား ၏။ ထိုသူပြုသည့်ပြစ်ထက် ကြီးလေးသောအပြစ်ကို ကျူးကျော်သူဘယ်သူနည်း။ သူတို့သည် ငါ အသျှင်မြတ်သည် သူတို့၏မနှစ်သက်ခြင်းကြောင့် ထိုနှုတ်ကပတ်တော်များကို ကျောပေးသွားသူတို့ အား အလွန်ဆိုးဝါးသောအပြစ်ဒဏ်ကို တပ်ရိုက်တော်မူ၏။
6|158|၁၅၈။	ကောင်းကင်တမန်တော်များ သူတို့ထံသို့လာခြင်းကိုသော်လည်းကောင်း၊ သင်၏ကျေးဇူးတော် သခင်ကိုယ်တိုင်တော် ကြွလာတော်မူခြင်းကိုလည်းကောင်း၊ သင်၏ ကျေးဇူးတော်သခင်ထံမှ အံ့ဖွယ် တစ်ပါးပါး ကျရောက်လာခြင်းကိုသော်လည်းကောင်း၊ ဤအရာများ တစ်ပါးပါးထက် မသေးသိမ် သောအရာကို သူတို့ စောင့်ငံ့နေကြသလော။ သင်၏ အသျှင်သခင်အထံတော်မှ အံ့ဖွယ်တစ်ပါးပါး ရောက်လာသောနေ့တော်ကြီး၌ ထိုအံ့ဖွယ်ကို ယုံကြည်ခြင်းသည် ထိုအချိန်ကာလအထိ မယုံကြည် သေးသော ဝိညာဉ်ကို အကျိုးတစ်စုံတစ်ခုမှ မပေးပေ။ ထိုယုံကြည်မှုကြောင့် အကျိုးမရပေ။ ဟောကြားလော့။ ဟယ်-အချင်းတို့ သင်တို့ စောင့်ဆိုင်းနေကြသလော။ မှတ်သားကြလော့။ အကျွနု်ပ်လည်း ဆိုင်းငံ့နေကြ၏။
6|159|၁၅၉။	မှတ်သားကြလော့။ အကြင်သူတို့သည် မိမိတို့ဘာသာအယူဝါဒကို အကွဲကွဲအပြားပြားပြု၍ ဂိုဏ်းဂဏ များ ထောင်ကြ၏။ သင်သည် ထိုသူတို့နှင့် လုံးဝမသက်ဆိုင်ပေ။ သူတို့အမှုသည် အလ္လာဟ်အသျှင် မြတ် ရှေ့တော်သို့ ရောက်ရလိမ့်မည်။ ထိုအခါ အသျှင်မြတ်သည် သူတို့ပြုကျင့်လေ့ရှိကြသည်ကို မိန့်ကြားတော်မူလိမ့်မည်။
6|160|၁၆၀။	အကြင်သူသည် ကုသိုလ်ကောင်းမှုတစ်ခုကို ယူဆောင်လာအံ့။ ထိုသူသည် ထိုကောင်းမှု၏ ဆယ်ဆ အကျိုးသုခကို ခံစားရလိမ့်မည်။ သို့သော် အကြင်သူသည် အကုသိုလ်မကောင်းမှုတစ်ခုကို ယူလာအံ့။ ထိုသူသည် ၎င်းမကောင်းမှုနှင့်ညီမျှသောအပြစ်ဒုက္ခကိုသာ ခံစားရမည်။ သူတို့သည် မတရားပြုခြင်းကို ခံရမည်မဟုတ်ပေ။
6|161|၁၆၁။	ဟောကြားလော့။ မှတ်သားကြလော့။ အကျွနု်ပ်မှာမူကား မိမိ၏ကျေးဇူးတော်သခင်သည် ဖြောင့်မတ် မှန်ကန်သောတရားလမ်းတော်သို့ ပို့ဆောင်တော်မူပြီး ထိုလမ်းတော်ကြီးသည် မှန်ကန်သော သာသနာတော်ဖြစ်၏။ ဆင်းတုရုပ်ပွား မကိုးကွယ်သော ဖြောင့်မတ်တည်ကြည်သော တမန်တော် အီဗရာဟီမ်၏ ဘာသာအယူဝါဒဖြစ်၏။
6|162|၁၆၂။	ဟောကြားလော့။ မှတ်သားကြလော့။ အကျွနု်ပ်၏ ဝတ်ပြုခြင်း အကျွနု်ပ်၏ စွန့်စားခြင်း၊ အကျွနု်ပ်၏ အသက်ရှင်ခြင်း၊ အကျွနု်ပ်၏ အသက်သေခြင်း စသည်တို့သည် စကြာဝဠာအားလုံး၏ အသျှင်သခင် အလ္လာဟ်အသျှင်မြတ်အဖို့သာလျှင် ဖြစ်၏။
6|163|၁၆၃။	အသျှင်မြတ်၌ ဖက်စပ်သူမရှိပေ။ ဤအကြောင်းကို ကျွနု်ပ်အား ပြဌာန်း၏။ အကျွနု်ပ်သည် အသျှင် မြတ်အား ယုံကြည်ကျိုးနွံသူတို့ဘောင်တွင် ထိပ်ကပါဝင်၏။
6|164|၁၆၄။	ဟောကြားလော့။ အလ္လာဟ်အသျှင်မြတ်သည် အရာအားလုံးတို့၏ အသျှင်သခင်ဖြစ်တော်မူလျက် အကျွနု်ပ်သည် အလ္လာဟ်အသျှင်မြတ်မှတစ်ပါး အခြားဘုရားကို ရှာဦးမည်လော။ ဝိညာဉ်တိုင်းသည် မိမိပြုကျင့်မှုကောင်းကျိုး၊ ဆိုးပြစ်ကိုသာ ခံစားကြ၏။ မိမိဝန်ထုပ်၊ ဝန်ပိုးကို ထမ်းရွက်နေရသူသည် သူတစ်ပါး၏ ဝန်ထုပ်ကို ကူ၍ထမ်းနိုင်မည်မဟုတ်ပေ။ နောက်ဆုံးစွန်၌ သင်တို့သည် မိမိတို့၏ ကျေးဇူးတော်သခင် အလ္လာဟ်အသျှင်မြတ်ထံ ပြန်ကြရမည်သာတည်း။ ထိုအခါ အသျှင်မြတ်သည် သင်တို့အား သင်တို့ကွဲပြားခြားနားချက်ကို မိန့်တော်မူလိမ့်မည်။
6|165|၁၆၅။	အသျှင်မြတ်သည် သင်တို့အား မိမိ၏ကိုယ်စားလည်း ရာထူးများ၌ ကမ္ဘာမြေကြီးပေါ်ဝယ် ခန့်ထား တော်မူ၏။ သင်တို့အနက် အချို့သောသူတို့ကို အခြားသူများထက် အဆင့်အတန်း မြင့်စေတော်မူ၏။ အသျှင်မြတ်သည် သင်တို့အား မိမိပေးသနားတော်မူသော ကောင်းချီးမင်္ဂလာတော်တို့ဖြင့် စုံစမ်း တော်မူ၏။ မှတ်သားလော့။ သင်၏ ကျေးဇူးတော်သခင်သည် အပြစ်ဒဏ်ခတ်ရာ၌ မြန်တော်မူ၏။ မှတ်သားကြလော့၊ အသျှင်မြတ်သည် အပြစ်လွှတ်တော်မူ၏။ ကောင်းကြီးမင်္ဂလာ ပေးသနားတော်မူ၏။
7|1|၁။	အလစ်(ဖ်)၊ လာမ်၊ မီ(မ်)ဆွာဒ်။
7|2|၂။	ဤကျမ်းတော်သည် သင် မိုဟမ္မဒ်အား ထုတ်ပြန်ချပေးသနားတော်မူသော ကုရ်အာန်ကျမ်းတော်မြတ် ဖြစ်၏။ ထိုကျမ်းမြတ်ကြောင့် သင်သည် ရင်မလေးလင့်။ ဤကျမ်းတော်အားဖြင့် သင်တရားဟော ကြား သတိပေးနိုင်ရန်ဖြစ်၏။ ဤကျမ်းတော်သည် ယုံကြည်သူတို့အား သတိပေးဆုံးမ သွန်သင်သော ကျမ်းဖြစ်၏။
7|3|၃။	ဟယ်-အချင်းတို့ သင်တို့၏ကျေးဇူးတော်သခင်သည် သင်တို့ထံ ချပေးသနားတော်မူသောကျမ်းတော် ကို လိုက်နာကြလော့။ အလ္လာဟ်အသျှင်မြတ်မှတစ်ပါး အခြားစောင့်ရှောက်သူ အဆွေခင်ပွန်းများ နောက်သို့ မလိုက်ကြလင့်။ သင်တို့သည် အနည်းငယ်မျှ သတိမရကြပေ။
7|4|၄။	ငါအသျှင်မြတ်သည် များလှစွာသော မြို့ရွာနယ်ပယ်တို့ကို ဖျက်ဆီးတော်မူပြီး ငါ၏အပြစ်ဒဏ်တော် သည် သူတို့အပေါ်သို့ ညဉ့်အခါသောလည်းကောင်း၊ နေ့အခါ သူတို့အိပ်နေစဉ်သော်လည်းကောင်း ဆိုက်ရောက်လာ၏။
7|5|၅။	ငါ၏အပြစ်ဒဏ်တော်သည် သူတို့ထံသို့ကျရောက်လာသောခါ သူတို့တွင် ထုခြေချက်မရှိချေ။ အကျွနု်ပ်တို့သည် ပြစ်မှုကျူးလွန်သူများဖြစ်ပါ၏ဟုသာ ဝန်ခံကြရ၏။
7|6|၆။	ထိုအခါ အကယ်စင်စစ် ငါသည် ငါ၏ကျမ်းတော်ရရှိသူတို့ကို စစ်ကြောတော်မူမည်။ ငါသည် တမန်တော်တို့ကို အမှန်ပင် စစ်ကြောတော်မူမည်။
7|7|၇။	ထိုအခါ ငါသည် သူတို့အား ၎င်းတို့၏ပြုကျင့်မှုများကို သိတော်မူသည့်အတိုင်း မုချမိန့်တော်မူမည်။ အကြောင်းမူကား ငါသည် သူတို့ထံမှ ဝေးကွာ၍ ရှိတော်မမူပေ။
7|8|၈။	ထိုနေ့တော်ကြီး၌ ချိန်တွယ်ခြင်းသည် အလွန်မှန်ကန်၏။ အကြင်သူတို့၏ ချိန်ခွင်ခွက်သည် လေးအံ့။ ထိုသူတို့သည် အောင်မြင်ကြ၏။
7|9|၉။	အကြင်သူတို့၏ချိန်ခွက်သည် ပေါ့အံ့။ ထိုသူတို့သည် ငါ၏နှုတ်ကပတ်တော်များကို မယုံကြည်သဖြင့် မိမိတို့၏ ဝိညာဉ်ကို ဆုံးရှုံးသူများဖြစ်ကြ၏။
7|10|၁ဝ။	အို-လူသားအပေါင်းတို့ ငါအသျှင်မြတ်သည် သင်တို့အား ကမ္ဘာမြေပေါ်၌ တန်ခိုးအာဏာ ပေးသနား တော်မူ၏။ မြေပေါ်၌ သင်တို့အတွက် အသက်မွေးဝမ်းကျောင်းကို စီရင်ထားတော်မူ၏။ သင်တို့သည် ငါ၏ကျေးဇူးတော်ကို မချီးကျူးကြပေ။
7|11|၁၁။	ငါသည် သင်တို့ကို ဖန်ဆင်းပြုပြင်တော်မူပြီးလျှင် ကောင်းကင်တမန်တော်တို့အား အို-တမန်တော်တို့ သင်တို့သည် အာဒမ်အား ဦးညွတ်ကန်တော့ကြလော့ဟု မိန့်တော်မူ၏။ အီဗလစ်မှတစ်ပါး အားလုံးသော ကောင်းကင်တမန်များသည် ဦးချကြ၏။ သို့သော် အီဗလစ်သည် ဦးမချပေ။
7|12|၁၂။	အသျှင်မြတ်က အို-အီဗလစ် သင်သည် ငါ၏အမိန့်တော်အတိုင်း အဘယ်ကြောင့် ဦးမညွတ်သနည်း ဟု မိန့်တော်မူ၏။ အီဗလစ်က အို-အသျှင် အကျွနု်ပ်သည် သူ့ထက် သာလွန်မြင့်မြတ်ပါ၏။ အသျှင် သည် အကျွနု်ပ်ကို မီးမှဖန်ဆင်းတော်မူပါ၏။ သူတို့အား ရွံ့မြေမှ ဖန်ဆင်းတော်မူပါ၏ဟု တင်လျှောက်၏။
7|13|၁၃။	အသျှင်မြတ်က အို-အီဗလစ် သင်သည် ချက်ချင်း ထွက်သွားလော့။ ဤနေရာတွင် သင်သည် မာန်မာနပြစရာမဟုတ်။ ထို့ကြောင့် ထွက်သွားလော့။ မှတ်သားလော့။ သင်သည် ဂုဏ်သရေပျက် သူတို့ဘောင်တွင် အပါအဝင်ဖြစ်၏ဟု မိန့်တော်မူ၏။
7|14|၁၄။	သူက အို-အသျှင်မြတ်၊ အကျွနု်ပ်၏အပြစ်ဒဏ်ကို သူတို့ရှင်ပြန်ထမြောက်ရသော နေ့တော်ကြီး တိုင်အောင် ရွေ့ဆိုင်းထားတော်မူပါဟု တင်လျှောက်၏။
7|15|၁၅။	အသျှင်မြတ်က ကောင်းပြီ။ သင်သည် အချိန်ရွှေ့ဆိုင်းခံရသူတို့တွင် အပါအဝင်ဖြစ်'ဟု မိန့်တော်မူ ၏။
7|16|၁၆။	သူက အို-အသျှင်မြတ် အသျှင်သည် အကျွနု်ပ်အား လမ်းမှားသို့ ပို့ဆောင်တော်မူသောကြောင့် အကျွနု်ပ်သည် သူတို့အား အသျှင်၏လမ်းတော်တွင် ပုန်းလျှိုးတိုက်ခိုက်ပါမည်။
7|17|၁၇။	ထိုအခါ အကျွနု်ပ်သည် သူတို့ကိုရှေ့မှနောက်မှ လကျ်ာဘက်များမှ လက်ဝဲများမှ တိုက်ခိုက်ပါမည်။ အသျှင်သည် သူတို့အနက် များလှစွာသော သူတို့ကျေးဇူးကန်း၊ သစ္စာမရှိသည်ကို တွေ့မြင်ရပါမည် ဟု တင်လျှောက်၏။
7|18|၁၈။	အသျှင်မြတ်က သင်သည် ဤမှထွက်သွားလော့။ သင်သည် ဂုဏ်သရေပျက်ပြားခြင်းခံရပြီး၊ ပြည်နှင်ဒဏ်လည်းခံရပြီး သင်၏နောက်သို့လိုက်သောသူများမူကား ငါသည် အဝီစိငရဲကို သင်တို့ အားလုံးနှင့် မုချဖြည့်တော်မူမည်။
7|19|၁၉။	အို-အာဒမ်၊ သင်တို့၏ဇနီးမောင်နှံသည် ဥယျာဉ်တော်ကြီးအတွင်း၌ နေထိုင်ကြလော့။ မိမိတို့ အလိုရှိရာကို စားသုံးကြလော့။ သို့သော် သင်တို့သည် ပြစ်မှုကျူးလွန်သူများ မဖြစ်စေခြင်းငှာ ဤသစ်ပင်အနီးသို့ မချဉ်းကပ်ကြလင့်ဟု ဗျာဒိတ်ပေးတော်မူ၏။
7|20|၂ဝ။	ထိုအခါ ရှိုင်တန်မာရ်နတ်သည် သူတို့တွင် မကောင်းစိတ်ပေါ်ပေါက်လာအောင် တီးတိုးပြောဆို၏။ သူသည် သူတို့မသိ ဖုံးကွယ်ထားသော သူတို့၏အရှက်ကို ထင်ပေါ်လာအောင်ပြုလို၏။ သူက အို-အာဒမ်၊ သင်တို့၏ကျေးဇူးတော်သခင်သည် သင်တို့ ကောင်းကင်တမန်တော်များမဖြစ်စေရန် သော်လည်းကောင်း၊ မသေမပျောက် ထာဝရအစဉ်နေရသောဘဝကို မရစေရန်သော်လည်းကောင်း၊ ဤသစ်ပင်အနီးသို့မသွားရန် တားမြစ်ထားတော်မူ၏ဟု ပြော၏။
7|21|၂၁။	ထို့ပြင် သူသည် သူတို့အား မှတ်သားလော့။ အကျွနု်ပ်သည် သင်တို့အပေါ်တွင် သစ္စာရှိသော အကြံဉာဏ်ပေးသူဖြစ်၏ဟု ကျိန်ဆိုပြောကြား၏။
7|22|၂၂။	သူသည် သူတို့ကို ဤနည်းအားဖြင့် လှည့်ဖြားသွေးဆောင်၏။ သူတို့သည် တားမြစ်ထားသော အပင်မှအသီးကို မြည်းစားကြသောအခါ သူတို့၏အရှက်များသည် ထင်ရှားပေါ်လွင်လာကြ၏။ ထို့ကြောင့် သူတို့သည် ဥယျာဉ်တော်၌ သစ်ရွက်များကို မိမိတို့ကိုယ်များ၌ ကပ်ထားခြင်းအားဖြင့် အရှက်များကို ဖုံးစပြုကြလေ၏။ ထိုအခါ သူတို့၏ အသက်သခင်ကျေးဇူးရှင်သည် သူတို့ကို ခေါ်ပြီးလျှင် အို-အာဒမ် ငါသည် သင်တို့အား ထိုအပင်ကို ရှောင်ရှားရန် မိန့်တော်မူသည် မဟုတ်လော။ ရှိုင်တန်မာရ်နတ်သည် သင်တို့၏ ထင်ရှားသောရန်သူဖြစ်သည်ကို မိန့်တော်မူသည် မဟုတ်လောဟု ဗျာဒိတ်ပေးတော်မူ၏။
7|23|၂၃။	သူတို့က အို-အကျွနု်ပ်တို့၏ကျေးဇူးတော်သခင်၊ အကျွနု်ပ်တို့သည် မိမိကိုယ်ကိုမိမိတို့ ပြစ်မှားမိပါ သည်။ အကယ်၍ အသျှင်သည် အကျွနု်ပ်တို့အား အပြစ်လွှတ်တော်မမူ၊ ကောင်းကြီးမင်္ဂလာ ပေးတော်မမူပါလျှင် အကျွနု်ပ်တို့သည် အမှန်ပင် ဆုံးရှုံးပျက်စီးသူတို့ဘောင်တွင် ပါဝင်ကြပါမည်ဟု တောင်းပန်ကြ၏။
7|24|၂၄။	အသျှင်မြတ်က အို-အာဒမ် သင်တို့သည် ဥယျာဉ်တော်မှ ထွက်သွားကြလော့။ သင်တို့သည် အချင်းချင်း ခိုက်ရန်ဒေါသဖြစ်ကြ၍ ရန်သူများဖြစ်ကြမည်။ သင်တို့သည် မဟာပထဝီမြေပေါ်တွင် အခိုက်အတံ့နေဖို့ရာ နေရာနှင့် စားဖို့ရာ အစားအစာရရှိလိမ့်မည်ဟု ဗျာဒိတ်ပေးတော်မူ၏။
7|25|၂၅။	အသျှင်မြတ်က သင်တို့သည် ကမ္ဘာမြေပေါ်၌ ရှင်နေကြရလိမ့်မည်။ သေကြရလိမ့်မည်။ ထိုမြေကြီးမှ ရှင်ပြန်ထမြောက်ကြရလိမ့်မည်ဟု မိန့်တော်မူ၏။
7|26|၂၆။	အို-အာဒမ်၏သားမြေးအပေါင်းတို့ ငါအသျှင်မြတ်သည် သင်တို့အား အရှက်အကြောက်ကို ဖုံးဖို့ရာ လှပတင့်တယ်စွာ ဆင်ယင်ဖို့ရာ အဝတ်အစားတန်ဆာကို စီရင်ပေးသနားတော်မူ၏။ သို့သော် ဒုစရိုက်အမှုအခင်းကို ကြဉ်ရှောင်ခြင်း၊ အဝတ်တန်းဆာသည် အမြတ်ဆုံးဖြစ်၏။ ဤဂါထာတော် သည် သူတို့ သတိတရားရအပ်သောငှာ အလ္လာဟ်အသျှင်မြတ် ချပေးသနားတော်မူသော ကုရ်အာန် ကျမ်းတော်မှဖြစ်၏။
7|27|၂၇။	အို-အာဒမ်သားမြေးအပေါင်းတို့၊ ရှိုင်တန်မာရ်နတ်သည် သင်တို့၏ ရှေးဦးပထမ မိဘနှစ်ပါးကို လှည့်စား၍ ဥယျာဉ်တော်မှ နှင်ထုတ်ခံရခြင်းငှာ လုပ်ကြံ၏။ သူတို့၏ အပြစ်ကင်းမဲ့ သန့်ရှင်းခြင်း တည်းဟူသော အဝတ်တန်ဆာကို ဆုတ်ဖဲ့ပြီးလျှင် သူတို့၏ အရှက်အကြောက်ကိုပေါ်လွင်စေ၏။ ရှိုင်တန်အား သင်တို့ကို ယင်းသို့ ဖြားယောင်းသွေးဆောင်ခွင့် မပေးကြလင့်။ မှတ်သားကြလော့။ သင်တို့ သူ့ကိုမမြင်ရသောနေရာမှ သူနှင့်သူ၏ အဆက်အနွယ်တို့သည် သင်တို့ကို မြင်ကြ၏။ မှတ်သားကြလော့။ ငါအသျှင်မြတ်သည် ရှိုင်တန်မာရ်နတ်တို့အား မယုံကြည်သူများ၏ စောင့်ရှောက်သူ အဆွေခင်ပွန်းများ ဖြစ်စေတော်မူ၏။
7|28|၂၈။	သူတို့သည် ကာမေသုမိစ္ဆာစာရ စသည် စက်ဆုတ်ရွံ့ရှာဖွယ်ကောင်းသော အမှုအခင်းကို ပြုကျင့်သော အခါ သူတို့က အကျွနု်ပ်တို့သည် မိမိတို့ မိဘ၊ ဘိုးဘွားတို့အား ထိုအမှုအခင်းကို ပြုကျင့်လျက် တွေ့ကြပါ၏။ အလ္လာဟ်အသျှင်မြတ်သည် ထိုအမှုအခင်းကိုပြုဖို့ရာ ပညတ်တော်မူ၏။ ဟောကြားလော့။ အလ္လာဟ်အသျှင်မြတ်သည် ထိုစက်ဆုတ်ရွံ့့ရှာဖွယ်ကောင်းသောအမှုအခင်ကို အမှန်ပင် ပညတ်တော်မမူပေ။ သင်တို့သည် အလ္လာဟ်အသျှင်မြတ်နှင့်စပ်လျဉ်း၍ မိမိတို့ မသိသော အရာကို ပြောဆိုကြသလော။
7|29|၂၉။	ဟောကြားလော့။ ဟယ်-အချင်းတို့ အကျွနု်ပ်တို့၏ ကျေးဇူးတော်သခင်သည် တရားမှန်ကန်ခြင်းကို ကျင့်ကြံရမည်ဟု ပညတ်တတော်မူ၏။ ဆွလာသ်ဝတ်ပြုရာနေရာတိုင်း၌ သင်တို့သည် အလ္လာဟ်အသျှင်မြတ်ဘက်တော်သို့ ဖြောင့်မတ်မှန်ကန်မှုနှင့် မျက်နှာမူကြလော့။ အသျှင်မြတ်အား သာလျှင် ခဝပ်ကိုးကွယ်ခြင်းအားဖြင့် သာသနာတော်ကို အသျှင်မြတ်ဖို့သာ သန့်ရှင်းဖြူစင်ကြလော့။ အျှင်မြတ်သည် သင်တို့ကို ဖန်ဆင်းတော်မူ၏။ သင်တို့သည် အသျှင်မြတ်အထံတော်သို့ ပြန်ကြရမည်။
7|30|၃ဝ။	လူသားတစ်စုကို အလ္လာဟ်အသျှင်မြတ်သည် တရားလမ်းမှန်သို့ ညွှန်ပြတော်မူ၏။ အခြားလူသား တစ်စုသည် မိစ္ဆာလမ်းသို့ရောက်နေကြ၏။ သူတို့သည် ရှိုင်တန်မာရ်နတ်တများကို အလ္လာဟ် အသျှင်မြတ်အစား စောင့်ရှောက်သူ အဆွေခင်ပွန်းများ ပြုလုပ်ကြ၏။ သူတို့သည် လမ်းမှန်ကို ညွှန်ပြခြင်းခံရသည်ဟု ထင်မှတ်ကြ၏။
7|31|၃၁။	အို-အဒမ်၏အမျိုးအနွယ်အပေါင်းတို့ ဆွလာသ်ဝတ်ပြုရာနေရာတိုင်းတွင် သင်တို့အဝတ်တန်ဆာကို ဂရုစိုက်ကြလော့။ စားသောက်ကြလော့။ သို့သော် မဖြုန်းတီးကြလင့်။ အသျှင်မြတ်သည် ဖြုန်းတီးသူ တို့ကို မြတ်နိုး်တော်မမူပေ။
7|32|၃၂။	ဟောကြားလော့။ အလ္လာဟ်အသျှင်မြတ်သည် မိမိ၏ ကျေးကျွန်များအတွက် စီရင်တော်မူသော လှပတင့်တယ်သော ဝတ်စားတန်ဆာနှင့် အသျှင်မြတ် ပေးကမ်ေးတာ်မူသော အရာဝထ္ထုများမှ ကောင်းမြတ်သည့်အရာဝထ္ထုများကို မသုံးစွဲရဟု အဘယ်သူသည် တားမြစ်သတည်း။ ဟောကြားလော့။ ထိုပစ္စည်းများသည် ရှင်ပြန်ထမြောက်ရသော နေ့တော်ကြီး၌ ဤဘဝ၌ ယုံကြည်သူတို့အဖို့သာ ဖြစ်ကြမည်။ ငါသည် ငါ၏နှုတ်ကပတ်တော်များကို အသိဉာဏ်ရှိသူများအတွက် အသေးစိတ်ချပေးတော်မူ၏။
7|33|၃၃။	ဟောကြားလော့။ ဟယ်-အချင်းတို့ အကျွနု်ပ်၏ကျေးဇူးတော်သခင်သည် အတွင်းအပြင် မယဉ်ကျေး မအပ်သောအမှုများ၊ အပြစ်များ၊ မတရားညှင်းပန်းနှိပ်စက်မှု၊ အသျှင်မြတ် ခွင့်ပြုတော်မူချက် မရှိသောအရာကို အလ္လာဟ်အသျှင်မြတ်နှင့်တွဲဖက်ခြင်း၊ အသျှင်မြတ်နှင့်စပ်လျဉ်း၍ မိမိတို့ မသိမှုကို ပြောခြင်းတို့ကိုသာ တားမြစ်တော်မူ၏။
7|34|၃၄။	လူမျိုးတိုင်းတွင် မိမိတို့ ကာလအပိုင်းအခြားရှိ၏။ ထိုသတ်မှတ်သော အချိန်စေ့ရောက်သောအခါ သူတို့သည် ထိုအချိန်ကို တစ်နာရီခန့်မျှသော် မရွှေ့ဆိုင်းနိုင်ပေ။ သို့မဟုတ် ရှေ့တိုးမထားနိုင်ပေ။
7|35|၃၅။	အို-အာဒမ်၏သားသမီးအပေါင်းတို့ သင်တို့၏ သားချင်းဖြစ်သော တမန်တော်များသည် သင်တို့ထံသို့ လာရောက်၍သင်တို့အား ငါအသျှင်မြတ်၏ နှုတ်ကပတ်တော်များကို ရွတ်ဖတ်တင်ပြကြသောအခါ အကြင်သူတို့သည် ဒုစရိုက်မကောင်းမှုကို ရှောင်ရှား၍ မိမိကိုယ်ကို မိမိတို့ ပြုပြင်ကြ၏။ ထိုသူတို့ အပေါ်သို့ ကြောက်ရွံ့စိုးရိမ်စရာ ကျရောက်မည်မဟုတ်။ သူတို့သည် ပူဆွေးရမည်လည်း မဟုတ်ပေ။
7|36|၃၆။	သို့သော် အကြင်သူတို့သည် ငါအသျှင်မြတ်၏နှုတ်ကပတ်တော်များကို ငြင်းပယ်၍ မထီလေးစား ပြုကြအံ့။ ထိုသူတို့သည် အဝီစိငရဲကို တရားသဖြင့် ပိုင်ဆိုင်သူများဖြစ်ကြ၏။ သူတို့သည် ငရဲထဲ၌ နေထိုင်ကြရလိမ့်မည်။
7|37|၃၇။	ငါအသျှင်မြတ်သည် စပ်လျဉ်း၍ မဟုတ်မလျား လုပ်ကြံပြောဆိုခြင်းကိုသော်လည်းကောင်း၊ ငါ၏ သက်သေသာဓကတော်များကို မယုံကြည်ငြင်းပယ်ခြင်းကိုသော်လည်းကောင်း၊ ပြုလုပ်သူထက် သာလွန်ပြစ်မှုကြီးမားသူသည် အဘယ်သူနည်း။ ဤသူများသည် မိမိတို့ထံသို့ ငါ၏ ကောင်းကင် တမန်တော်များ အသက်နှုတ်ရန်လာကြသည့်တိုင်အောင် မိမိတို့အတွက် ပြုဌာန်းထားတော်မူသည့် အချိန်အတိုင်း နေထိုင်သွားကြရ၏။ ကောင်းကင်တမန်တော်များ ရောက်လာသောအခါ သူတို့က သင်တို့သည် အလ္လာဟ်အသျှင်မြတ်မှတစ်ပါး ကိုးကွယ်ဆုတောင်းသော ဘုရားတုများသည် ယခု အဘယ်မှာရှိကြသနည်းဟု စစ်ဆေးကြလိမ့်မည်။ သူတို့က သူတို့သည် အကျွနု်ပ်ထံမှ ထွက်ခွာသွား ကြပြီဟု ဖြေကြ၏။ ထိုသူတို့သည် မိမိတို့ မိစ္ဆာဒိဌိတို့ဖြစ်ကြကြောင်းကို မိမိတို့ကိုယ်တိုင် သက်သေခံ ကြ၏။
7|38|၃၈။	အသျှင်မြတ်က သင်တို့အလျင် သေကြေပျောက်ကွယ်သွားသော ဂျင်နတ်သားနှင့် လူသားအပေါင်းတို့ ရှိရာ ငရဲမီးထဲသို့ ဝင်ကြလော့။ လူမျိုးတစ်မျိုး ဝင်သောအခါတိုင်း ထိုအမျိုးသည် မိမိတို့၏နီးစပ်သောအမျိုးကို ကျိန်ဆဲကြ၏။ လူမျိုးတို့အား တစ်မျိုးပြီးတစ်မျိုး ဝင်စေတော်မူသောအခါ နောက်ဆုံးကျသောအမျိုးက ရှေ့ဆုံးကျသောအမျိုးနှင့် စပ်လျဉ်း၍ အို-အကျွနု်ပ်တို့၏ ကျေးဇူးတော်သခင်၊ သူတို့သည် အကျွနု်ပ်တို့အား လမ်းမှားသို့ ပို့ဆောင်တော်မူပါ၏။ ထို့ကြောင့် သူတို့အား ငရဲမီးနှစ်ဆ လောင်ကျွမ်းစေတော်မူပါဟု တင်လျှောက် ကြ၏။ အသျှင်မြတ်က သူတို့ တစ်ယောက်စီ တစ်ယောက်စီအတွက် အပြစ်ဒဏ်နှစ်ဆရှိ၏။ သို့သော် သင်တို့ မသိကြပေဟု မိန့်တော်မူ၏။
7|39|၃၉။	ထိုအခါ ရှေ့ဆုံးအမျိုးက နောက်ဆုံးအမျိုးအား သင်တို့သည် ငါတို့ထက် စိုးစဉ်းမျှ သာလွန်ကောင်းမွန် ကြသည်မဟုတ်ပေ။ ထို့ကြောင့် သင်တို့သည် သင်တို့ပြုကျင့်လေ့ရှိသောအမှုအခင်းများ၏ အပြစ် ဒုက္ခကို ခံစားကြလော့။
7|40|၄ဝ။	မှတ်သားကြလော့။ အကြင်သူတို့သည် ငါအသျှင်မြတ်၏ ကုရ်အာန်ကျမ်းတော်ကို မယုံကြည်၊ စက်ဆုတ်ရွံ့ရှာကြ၏။ (ကုလားအုပ်သည် ချုပ်အပ်နဖားပေါက်အတွင်းသို့ ဝင်မသွားနိုင်သည့် ကာလပတ်လုံး) ထိုသူတို့အတွက် ဂျန္နတ်သုခဘုံသို့ ဝင်ကြရမည်မဟုတ်ပေ။ ငါသည် ဒုစရိုက်ပြုသူများ ကို ဤဂလဲ့စားချေတော်မူ၏။
7|41|၄၁။	သူတို့သည် ငရဲမွေ့ရာပေါ်တွင် ပျော်မွေ့ကြရလိမ့်မည်။ သူတို့အပေါ်တွင် ငရဲအမိုးအကာအဖုံးများ ရှိကြလိမ့်မည်။ ဤကဲ့သို့ ငါအသျှင်မြတ်သည် ဒုစရိုက်ပြစ်မှုကျုးကျော်သူတို့ကို ဂလဲ့စားချေတော်မူ၏။
7|42|၄၂။	သို့သော် အကြင်သူတို့သည် မယုံကြည်လျက် သုစရိုက်ကောင်းမှုများကို ပြုကျင့်ကြ၏။ ငါအသျှင် မြတ်သည် မည်သည့်ဝိညာဉ်ကိုမှ မိမိ၏အင်အားနှင့် မမျှတသောတာဝန်ကို ပေးတော်မမူပေ။ ထိုသူတို့သည် သုခဥယျာဉ်တော်ကို တရားသဖြင့် ပိုင်ဆိုင်သူများဖြစ်ကြ၏။ ထိုသူတို့သည် ထိုဥယျာဉ်တော်၌ နေထိုင်စံမြန်းကြ၏။
7|43|၄၃။	ငါအသျှင်မြတ်သည် သူတို့၏နှလုံးအိမ်အတွင်းရှိ ရန်ညှိုးရန်စအားလုံးကို နှုတ်ပစ်တော်မူ၏။ သူတို့အောက်၌ မြစ်ချောင်းအသွယ်သွယ် စီးဆင်းလျက်ရှိကြ၏။ ထို့ပြင် သူတို့သည် အကျွနု်ပ်တို့အား ဂျန္နတ်သုခဘုံသို့ လမ်းညွှန်တော်မူသော အလ္လာဟ်အသျှင်မြတ်သည် ချီးမွမ်းခြင်းတည်ရာ ဖြစ်တော်မူ ၏။ အကယ်၍ အလ္လာဟ်အသျှင်မြတ်သည် အကျွနု်ပ်တို့အား လမ်းပြတော်မမူခဲ့ပါလျှင် အကျွနု်ပ်တို့သည် လမ်းမှန်ကို ရရှိနိုင်မည်မဟုတ်။ အကျွနု်ပ်တို့၏ကျေးဇူးတော်သခင် စေလွှတ်တော်မူ သော တမန်တော်တို့သည် မှန်သောတရားတော်ကို မုချဧကန် ယူဆောင်လာခဲ့ကြ၏ဟု ဥဒါန်းရင့်ကျုး ကြ၏။ ဤဥယျာဉ်သည် သုခဥယျာဉ်တော်ဖြစ်၏။ သင်တို့ဆည်းပူးလေ့ရှိသော ကုသိုလ်ကောင်းမှု၏ အရှိန်ကြောင့် သင်တို့သည် ဤဥယျာဉ်တော်ကို အမွေရကြ၏ဟု ကြေညာ၏။
7|44|၄၄။	သုခဘုံသူ သုခဘုံသားတို့က ငရဲမီးအတွင်း နေထိုင်ခံစားရသူတို့အား အို-ငရဲသားတို့ အကျွနု်ပ်တို့ သည် မိမိတို့အား မိမိတို့၏ ကျေးဇူးတော်သခင် ပေးသနားတော်မူသော ဗျာဒိတ်တော်သည် မှန်ကန်ကြောင်း တွေ့ကြရပြီ။ သင်တို့လည်း သင်တို့အား သင်၏ကျေးဇူးတော်သခင် ပေးသနားတော် မူသော ဂတိဗျာဒိတ်တော်သည် မှန်ကန်ကြောင်း တွေ့ကြရပြီလောဟု ကြွေးကြော်မေးမြန်းကြ၏။ သူတို့က ဟုတ်ကဲ့ မုချမှန်ပါ၏ပြန်ပြောကြ၏။ သူတို့စပ်ကြားရှိ ကြွေးကြော်သူ တစ်ဦးက အလ္လာဟ်အသျှင်မြတ်၏ ကျိန်ဆဲတော်မူဖြင်းအမင်္ဂလာသည် အကုသိုလ်မကောင်းမှုကို ပြုသူတို့ အပေါ်သို့ ကျရောက်၏ဟု ကြွေးကြော်၏။
7|45|၄၅။	ထိုသူတို့သည် လူသားတို့အား အလ္လာဟ်အသျှင်မြတ်၏လမ်းတော်ကြီးမှ ကာဆီးပိတ်ပင်ထားကြ၏။ ထိုလမ်းတော်ကြီးကို ကွေးကောက်သွားစေလိုကြ၏။ နောက်ဆုံးနေ့တော်ကြီးကို မယုံကြည်သူများ ဖြစ်ကြပေသည်။
7|46|၄၆။	သုခဘုံသားတို့နှင့် ငရဲသားတို့စပ်ကြားတွင် အကာအဆီးကြီးတစ်ခုရှိ၏။ အောက်တွင်ရှိသောသူတို့ကို ၎င်းတို့၏ အမှတ်သညာအားဖြင့် သိသောသူတို့သည် အထက်ဘဝဂ်၌ရှိကြ၏။ သူတို့သည် ဂျန္နတ် ဥယျာဉ်တော်သားတို့အား အေးချမ်းသာယာခြင်းမင်္ဂလာတော်ကြီး သင်တို့အပေါ်သို့ သက်ရောက် ပါစေသောဝ်ဟု မေတ္တာပို့ နှုတ်ဆက်ကြ၏။ သူတို့သည် ဥယျာဉ်တော်ဝင်ဖို့ရာ မျှော်ကိုးသော်လည်း မဝင်ရသေးပေ။
7|47|၄၇။	သူတို့သည် ငရဲသားတို့ကို လှည့်ကြည့်သောအခါ သူတို့သည် အို-အကျွန်ုပ်တို့၏ ကျေးဇူးတော်သခင် အကျွနု်ပ်တို့ကို ဒုစရိုက်မှု ကျူးလွန်သူတို့နှင့် အတူတကွထားတော်မမူပါနှင့်ဟု ဆုတောင်းကြ၏။
7|48|၄၈။	အထက်ဘဝဂ်တွင် နေထိုင်ကြသောသူတို့သည် အမှတ်သညာရှိသူတို့ကို ၎င်းတို့ အမှတ်သညာ အားဖြင့် သိရှိ၍ ခေါ်ပြီးလျှင် သင်တို့၏ အချွေအရံနှင့် သင်တို့ဂုဏ်ယူသောရာတို့သည် သင်တို့အား အဘယ်အကျိုးပေးကြသနည်း။
7|49|၄၉။	သင်တို့က အလ္လာဟ်အသျှင်မြတ်သည် သူတို့အား သနားစောင့်ရှောက်ချီးမြှောက်တော်မူမည်မဟုတ် ဟု ကျမ်းကျိန်ပြီး ပြောဆိုခြင်းခံရသောသူတို့သည် ဤသူများလောဟု မေးကြ၏။ ထိုသူတို့အား သင်တို့သည် ဥယျာဉ်တော်သို့ ဝင်ကြလော့။ သင်တို့အပေါ် ကြောက်ရွံ့စိုးရိမ်ခြင်း ကျရောက်တော့ မည်မဟုတ်ပေ။ သင်တို့သည် စိတ်ညစ်ပူဆွေးရတော့မည်လည်းမဟုတ်ပေဟု ဗျာဒိတ်ပေးတော်မူပြီ။
7|50|၅ဝ။	ငရဲသားတို့သည် ဂျန္နတ်သုခဘုံသားတို့အား ဟယ်-အချင်းတို့ အကျွနု်ပ်တို့အပေါ်သို့ ရေအချို့ လောင်းချကြပါ။ သို့မဟုတ် အလ္လာဟ်အသျှင်မြတ်သည် သင်တို့အား ပေးသနားတော်မူသော ရိက္ခာကို ပစ်ချပေးကြပါဟု အော်၍ တောင်းကြ၏။ ဂျန္နတ်သုခဘုံသားတို့က ဟယ်-ငရဲသားတို့ အလ္လာဟ် အသျှင်မြတ်သည် သင်တို့တောင်းသော အရာနှစ်ခုလုံးကို မိစ္ဆာဒိဌိတို့အဖို့မဟုတ်ဟု ပညတ်ထား တော်မူ၏။
7|51|၅၁။	ထိုသူတို့သည် မိမိတို့ဘာသာတရားကို ကစားစရာ၊ အပျင်းဖြေပျော်ရွှင်စရာဟု ထင်မှတ်ကြ၏။ သူတို့ကို ဤဘဝကလှည့်စားထား၏ဟု ပြန်ပြောကြ၏။ သူတို့သည် ဤနေ့တော်ကြီး၏ အစည်းအဝေး သဘင်ကိုမေ့ခြင်း၊ ငါအသျှင်မြတ်၏ သက်သေသာဓကတော်ကြီးများကို မယုံကြည် ငြင်းဆန်ခြင်းများကို ပြုသကဲ့သို့ ငါသည်လည်း ဤနေ့တော်ကြီး၌ သူတို့ကို မေ့လျော့ပြီ။
7|52|၅၂။	အကယ်စင်စစ် ငါအသျှင်မြတ်သည် သူတို့အား ကျမ်းတော်တစ်စောင်ကို ချပေးသနားတော်မူ၏။ ထိုကျမ်းတော်ကို နက်နဲသိမ်မွေ့စွာ ငါစီရင်ထားတော်မူ၏။ ထိုကျမ်းတော်သည် ယုံကြည်သူတို့အဖို့ လမ်းပြကျမ်းတော်ဖြစ်၏။ အသျှင်မြတ်၏ ကောင်းကြီးမင်္ဂလာတော်လည်းဖြစ်၏။
7|53|၅၃။	သူတို့သည် တရားစီရင်တော်မူသောနေ့တော်ကြီးကိုသာလျှင် စောင့်ဆိုင်းနေကြသလော။ ထိုနေ့တော်ကြီးဆိုက်ရောက်လာသောအခါ ရှေ့က ထိုနေ့တော်ကြီးကို မေ့လျော့နေသောသူတို့သည် အကျွနု်ပ်တို့၏ ကျေးဇူးတော်သခင်၏ တမန်တော်တို့သည် သစ္စာတရားတော်ကို ယူဆောင်လာခဲ့၏။ အကျွနု်ပ်တို့ကို တောင်းပန်ကယ်နှုတ်မည့်သူ တစ်စုံတစ်ယောက်ရှိပါသလော။ သို့မဟုတ် အကျွနု်ပ် တို့သည် ကမ္ဘာမြေကြီးသို့ ပြန်ကြရပါမည်လော။ အကယ်၍ ပြန်ရပါလျှင် အကျွနု်ပ်တို့သည် ရှေးအလေ့အကျင့်ကို စွန့်ပစ်၍ ကောင်းမှုကိုသာလျှင် ပြုကျင့်ပါမည်ဟု ညည်းညူမြည်တမ်းကြ၏။ သူတို့သည် သူတို့၏ဝိညာဉ်ကို ဆုံးရှုံးကြပြီ။ သူတို့ဖန်တီးသောအရာများသည် သူတို့စွန့်ပစ်ကြပြီ။
7|54|၅၄။	မှတ်သားကြလော့။ သင်တို့၏ကျေးဇူးတော်သခင်သည် မိုးကောင်းကင်နှင့် ကမ္ဘာမြေကြီးတို့ကို ခြောက်ရက်အချိန်ကာလအတွင်းတ ဖန်ဆင်းတော်မူသော အလ္လာဟ်ဖြစ်တော်မူ၏။ ထို့နောက် အသျှင်မြတ်သည် ရာဇပလ္လင်ပေါ်သို့တက်၍ စိုးစံတော်မူ၏။ အသျှင်မြတ်သည် နေ့ကို ညနှင့် ဖုံးအုပ်တော်မူ၏။ နေ့သည် ညကို လျှင်မြန်စွာလိုက်၏။ အသျှင်မြတ်သည် နေ,လ၊ ကြယ်များကို ဖန်ဆင်းတော်မူ၍ အမိန့်တော်ကို နာခံစေတော်မူ၏။ မုချဧကန် ဖန်ဆင်းခြင်းနှင့် စိုးမိုးခြင်းတို့ကို အလ္လာဟ် စိုးပိုင်တော်မူ၏။ စကြဝဠာအားလုံး၏ အသျှင်သခင်၊ အလ္လာဟ်အသျှင်မြတ်သည် ကောင်းကြီးမင်္ဂလာအားလုံး၏ အသျှင်သခင်၊ အလ္လာဟ်အသျှင်မြတ်သည် ကောင်းကြီးမင်္ဂလာ အဖြာဖြာနှင့် ပြည့်စုံတော်မူ၏။
7|55|၅၅။	အို-လူသားအပေါင်းတို့ သင်တို့သည် သင်တို့၏ကျေးဇူးတော်သခင်အား ကျိုးနွံ့ရိုသေစွာနှင့် လျှို့ဝှက်စွာ တသကြလော့။ မှတ်သားကြလော့။ အသျှင်မြတ်သည် တရားတော်ကို ကျူးလွန်သူတို့ကို နှစ်ခြိုက်တော်မမူပေ။
7|56|၅၆။	ကမ္ဘာမြေကြီးကို သင့်တင်လျှောက်ပတ်အောင် စီရင်ထားတော်မူပြီးသည့်နောက် သင်တို့သည် ပထဝီမြေပေါ်တွင် ရှုတ်ထွေးပွေလီအောင် မကျင့်ကြံလင့်။ အသျှင်မြတ်အား ကြောက်ရွံ့ခြင်းနှင့် မျှော်ကိုးခြင်းအားဖြင့် တသကြလော့။ မှတ်သားကြလော့။ အလ္လာဟ်အသျှင်မြတ်၏ ကောင်းကြီး မင်္ဂလာတော်သည် သူတော်စင်၊ သူတော်ကောင်းတို့နှင့် နီးကပ်စွာရှိ၏။
7|57|၅၇။	အသျှင်မြတ်သည် လေများကို မိမိ၏ကောင်းချီးမင်္ဂလာတော်၏ ရှေ့ပြေးသတင်းကောင်းအဖြစ်ဖြင့် စေလွှတ်တော်မူ၏။ ထိုလေများသည် လေးလံသော မိုးတိမ်၊ မိုးသားများကို ယူဆောင်လာသောအခါ ငါအသျှင်မြတ်သည် ထိုမိုးသား၊ မိုးတိမ်ကို သွေ့ခြောက်သရောင်းနေသော မြေပေါ်သို့ ပို့ဆောင်တော်မူ၍ မိုးရွာသွန်းစေတော်မူ၏။ ထိုမိုးရေအားဖြင့် သစ်သမီးအမျိုးမျိုးကို သီးစေတော် မူ၏။ ဤကဲ့သို့ပင် ငါသည် သေသူတို့ကို ရှင်ပြန်ထမြောက်စေတော်မူ၏။ သင်တို့ သတိတရား ရကောင်းကြရလတ္တ့ံ။
7|58|၅၈။	မြေကောင်းမှ ၎င်း၏အသျှင်သခင် ခွင့်ပြုတော်မူချက်ကြောင့် သစ်သီးဟင်းရွက်၊ ကောက်ပဲသီးနှံ အမျိုးမျိုးပေါက်ကြ၏။ သို့သော် မြေဆိုးမှ မကောင်းမှုသာ ပေါ်ထွက်လာ၏။ ဤကဲ့သို့ ငါအသျှင်မြတ် သည် သက်သေသာဓကတော်ကြီးများကို ကျေးဇူးတော်ကို ချီးမွမ်းသူတို့အဖို့ ရှင်းလင်းပြတော်မူ၏။
7|59|၅၉။	ရှေးအတိတ်ကာလ၊ ငါအသျှင်မြတ်သည် တမန်တော်နူဟိုကို သူ၏ အမျိုးသားတို့ထံ စေလွှတ်တော် မူ၏။ သူသည် ဟောကြား၏။ ဟယ်-အချင်းတို့ သင်တို့သည် အလ္လာဟ်အသျှင်မြတ်အား ကိုးကွယ် ကြလော့။ သင်တို့၌ အလ္လာဟ်အသျှင်မြတ်မှတစ်ပါး အခြား အသျှင်သခင်မရှိပေ။ မှတ်သားကြလော့။ အကျွနု်ပ်သည် သင်တို့အတွက် အလွန်ကြောက်မက်ဖွယ်ကောင်းသော နေ့တော်ကြီး၏ ဂလဲ့စားခြေ အပြစ်ဒဏ်ကို ကြောက်လှပေ၏။
7|60|၆ဝ။	သူ၏ အမျိုးသားထဲမှ ရှေ့ဆောင်လူကြီးများက အို-နူဟို သင်သည် အမှားရောက်နေသည်ကို အကျွနု်ပ်တို့ မချွတ်ဧကန် မြင်ကြရ၏ဟု ပြောကြ၏။
7|61|၆၁။	သူသည် ဟောကြား၏။ အို-အကျွနု်ပ်၏အမျိုးသားအပေါင်းတို့ အကျွနု်ပ်၌ မှားယွင်းမှုမရှိပေ။ သို့သော် အကျွနု်ပ်သည် စကြာဝဠာအားလုံးတို့၏ အသျှင်သခင်၏ တမန်တော်တစ်ပါး ဖြစ်၏။
7|62|၆၂။	အကျွနု်ပ်သည် မိမိ၏ကျေးဇူးတော်သခင်၏ ဗျာဒိတ်တော်များကို သင်တို့အား ပို့ဆောင်ဟောပြော ၏။ ဆုံးမသြဝါဒပေး၏။ သင်တို့မသိသည်ကို အကျွနု်ပ်သည် အလ္လာဟ်အသျှင်မြတ်အထံတော်မှ သိရှိရ၏။
7|63|၆၃။	သင်တို့သည် သင်တို့ထံ သင်တို့၏ သားချင်းတစ်ယောက်အားဖြင့် သင်တို့၏ ကျေးဇူးတော်သခင် ထံမှ သတိပေးကျမ်းတော်တစ်စောင် ကျရောက်လာသည်ကို အံ့သြကြသလော။ ထိုကျမ်းတော် ရောက်လာရခြင်းအကြောင်းရင်းကား ထိုသားချင်းသည် သင်တို့အား သတိပေးဆုံးမသြဝါဒပေးဖို့ရာ သင်တို့သည် ဒုစရိုက်အမှုအခင်းကို ကြဉ်ရှောင်ဖို့ရာနှင့် သင်တို့သည် ကောင်းချီးမင်္ဂလာတော်ကို ရရှိကောင်းရရှိဖို့ရာဖြစ်၏။
7|64|၆၄။	သို့သော် သူတို့သည် သူ့အား မယုကြည်ဖယ်ရှားကြ၏။ ထို့ကြောင့် ငါအသျှင်မြတ်သည် သူနှင့်တကွ သင်္ဘောပေါ်တွင်ရှိသူများကို ကယ်တင်၍ ငါ၏ သက်သေသာဓကတော်ကြီးများကို မယုံကြည် ငြင်းဆန်သူများကို ရေနစ်မြှုပ်စေတော်မူ၏။ မှတ်သားကြလော့။ ထိုသူတို့သည် အသိဉာဏ်မျက်စိ မရှိသော မျက်ကန်းများဖြစ်ကြ၏။
7|65|၆၅။	အာဒ်လူမျိုးထံသို့ ငါအသျှင်မြတ်သည် သူတို့၏သားချင်း တမန်တော်ဟူဒ်ကို စေလွှတ်တော်မူ၏။ သူဟောကြား၏။ အို-အမျိုးသားအပေါင်းတို့ သင်တို့သည် အလ္လာဟ်အသျှင်မြတ်ကို ကိုးကွယ်ကြ လော့။ သင်တို့၌ အလ္လာဟ်အသျှင်မြတ်မှတစ်ပါး အခြားအသျှင်သခင်မရှိပေ။ သင်တို့သည် ဒုစရိုက် မကောင်းမှုကို ရှောင်ကြဉ်ကြမည်လော။
7|66|၆၆။	သူတို့၏ အမျိုးသားထဲမှ မယုံကြည်သော အကြီးအကဲတို့သည် မယုံကြည်ဘဲ ဤသို့ပြောကြ၏။ အို-ဟူဒ် အကျွနု်ပ်တို့သည် သင်၌ မလိမ္မာမိုက်မဲမှုကို အမှန်ပင်တွေ့မြင်ကြရ၏။ အကျွနု်ပ်တို့သည် သင်အား လူလိမ်၊ လူကောက်များမှတစ်ဦးဟု ထင်မှတ်ကြ၏။
7|67|၆၇။	သူသည် ဟောကြား၏။ ဟယ်-အချင်းတို့ အကျွနု်ပ်မိုက်မှုမှုမရှိပေ။ သို့သော် အကျွနု်ပ်သည် စကြာဝဠယအားလုံး၏ အသျှင်သခင်၏ အထံတော်မှ တမန်တော်တစ်ပါးဖြစ်၏။
7|68|၆၈။	အကျွနု်ပ်သည် မိမိ၏ကျေးဇူးတော်သခင်၏ ဗျာဒိတ်တော်များကို သင်တို့ထံသို့ ယူဆောင်လာ၏။ အကျွနု်ပ်သည် သင်တို့အတွက် သစ္စာရှိသော အကြံဉာဏ်ပေးသူတစ်ယောက်ဖြစ်၏။
7|69|၆၉။	သင်တို့သည် သင်တို့၏ကျေးဇူးတော်သခင်ထံမှ သင်တို့ထံသို့ သင်တို့သားချင်းတစ်ယောက်အားဖြင့် အဆုံးအမ အလင်းပြကျမ်းတစ်စောင် ကျရောက်လာသည်ကို အံသြကြသလော။ တမန်တော် နူဟို၏ အမျိုးသားတို့ ပျက်စီးပျောက်ကွယ်သွားပြီးသည်နောက်၊ အသျှင်မြတ်သည် သင်တို့အား ကိုယ်စားလှယ်တော်များရာထူးနှင့် ချီးမြှင့်တော်မူခြင်းနှင့် ကိုယ်လုံးကိုယ်ပေါက် ထွားကျိုင်း၊ အရပ် အမောင်းမြင့်စွင့်တော်မူခြင်း ကျေးဇူးတော်များကို သတိရကြလော့။ သင်တို့သည် အောင်ပန်းဆွတ်ခူး နိုင်စိမ့်သောငှာ သင်တို့၏ ကျေးဇူးတော်သခင်၏ ဂုဏ်ကျေးဇူးတော်များကို ချီးကျူးကြလော့။
7|70|၇ဝ။	သူတို့ပြောကြသည် အကျွနု်ပ်တို့ထံသို့ အလ္လာဟ်အသျှင်မြတ်မှတစ်ပါးအားသာလျှင် ကိုးကွယ် အပ်ကြောင်းသြဝါဒနှင့်လာသလော။ သို့ဖြစ်ပါလျှင် သင်သည် သစ္စာစကားဆိုသူဖြစ်ပါသော် သင် ခြိမ်းခြောက်သောအပြစ်ဒဏ်ကို အကျွနု်ပ်တို့အပေါ်သို့ ရောက်စေပါလော့။
7|71|၇၁။	သူဟောကြားသည်။ သင်တို့၏ကျေးဇူးတော်သခင်ထံမှ သင်တို့အပေါ်သို့ အလွန်ကြောက်ရွံ့စရာနှင့် အမျက်တော်တို့သည် ကျရောက်လာပြီ။ သင်တို့သည် သင်တို့နှင့်တကွ မိဘဘိုးဘွားတို့ ကိုးကွယ်သော ဘုရားများအကြောင်းကို အကျွနု်ပ်နှင့် အငြင်းအခုံပြုလိုကြသလော။ ထိုဘုရားများကို ကိုးကွယ်ဖို့ရာ အလ္လာဟ်အသျှင်မြတ်အထံတော်မှ ဗျာဒိတ်တတော် လုံးဝမကျပေ။ သင်တို့သည် မိမိတို့ပြုကျင့်မှု၏ အကျိုးဆက်ကို စောင့်ဆိုင်းကြည့်ကြလော့။ အကျွနု်ပ်လည်း ထိုအကျိုးကို စောင့်ကြည့်နေ၏။
7|72|၇၂။	ငါအသျှင်မြတ်သည် မိမိ၏ ကောင်းကြီးမင်္ဂလာတော်အားဖြင့် သူနှင့်တကွ သူနှင့်အတူရှိသူများကို ကယ်နှုတ်တော်မူ၏။ သို့သော် ငါ၏ ဗျာဒိတ်တော်များကိုငြင်းပယ်၍ အယူဝါဒမှောက်မှားသူတို့ကို မမြစ်မကျန် သုတ်သင်ရှင်းလင်းတော်မူ၏။
7|73|၇၃။	စမူဒ်လူမျိုးတို့ထံ သူတို့၏သားချင်း ဆွာလေ့(ဟ်)ကို ငါအသျှင်မြတ် စေလွှတ်တော်မူ၏။ သူသည် ဟောပြော၏။ ဟယ်-အမျိုးသားအပေါင်းတို့ သင်တို့သည် အလ္လာဟ်အသျှင်မြတ်ကိုသာလျှင် ကိုးကွယ် ကြလော့။ သင်တို့၌ အလ္လာဟ်အသျှင်မြတ်မှတစ်ပါး အခြားအသျှင်သခင်မရှိပေ။ သင်တို့၏ ကျေးဇူးတော်သခင်ထံမှ သင်တို့ထံသို့ အံ့ဖွယ်သူရဲတစ်ပါး ကျရောက်လာပြီ။ မှတ်သားကြလော့။ ဤကုလားအုပ်သည် အလ္လာဟ်အသျှင်မြတ်၏ ကုလားအုပ်မဖြစ်၏။ သင်တို့အတွက် သက်သေ သာဓကတော်ကြီးဖြစ်၏။ ထို့ကြောင့် သင်တို့သည် ပြင်းထန်သောအပြစ်ဒဏ်ဘေးမှ လွတ်ကင်း စေခြင်းငှာ ထိုကုလားအုပ်မကို အလ္လာဟ်အသျှင်မြတ်၏ ပထဝီမြေတစ်ဝှမ်းတွင် ကျက်စားစေလော့။ သူမကို ဘေးဥပါဒ်မပြုကြလင့်။
7|74|၇၄။	အာဒ်လူမျိုးတို့ သေကြေပျက်စီးသွားပြီးနောက် အသျှင်မြတ်သည် သင်တို့အား ကမ္ဘာမြေပေါ်ဝယ် ကိုယ်စားလှယ်တော်ကြီးရာထူးတွင် ခန့်ထားတော်မူ၍ နေရာချတော်မူသော ဂုဏ်ကျေးဇူးတော်များ ကိုသာ အောက်မေ့ချီးကျူးကြလော့။ သင်တို့သည် လွင်ပြင်များပေါ်၌ ရဲတိုက်များတည်ဆောက်၍ တောင်ကြီးတောင်ငယ်များတွင် လှိုဏ်ဂူဖောက်ထွင်းနေထိုင်ကြ၏။ ထို့ကြောင့် အလ္လာဟ်အသျှင်မြတ်၏ အနန္တဂုဏ်ကျေးဇူးတော်များကို အောက်မေ့ချီးမွမ်းကြလော့။ မဟာပထဝီမြေပေါ်တွင် ပျက်စီးရာ ပျက်စီးကြောင်း မကောင်းမှုများကို မပြုလုပ်ကြလင့်။
7|75|၇၅။	သူ၏အမျိုးသားထဲမှ မာနကြီး၍ မထီမဲ့မြင်ပြုတတ်သော ရှေ့ဆောင်လူကြီးများသည် သူတို့ မလေး မစား ဂုဏ်နိမ့်သူများဟုထင်သော ယုံကြည်သူသားချင်းတို့အား ပြောကြ၏။ ဆွာလေ(ဟ်)အား သူ၏ ကျေးဇူးတော်သခင် စေလွှတ်တော်မူသော တမန်တော်ဖြစ်ကြောင်းကို သင်တို့သိကြသလော။ သူတို့က မှတ်သားကြလော့။ အကျွနု်ပ်တို့သည် သူ့အား တမန်တော်အဖြစ်ဖြင့် စေလွှတ်တော်မူ ကြောင်းကို ယုံကြည်သူများဖြစ်ကြ၏။
7|76|၇၆။	ဂုဏ်မောက်သူတို့က သင်တို့ယုံကြည်သောအရာကို အကျွနု်ပ်တို့သည် မယုံကြည်သောသူများ ဖြစ်ကြည်။
7|77|၇၇။	ထို့ကြောင့် သူတို့သည် ကုလားအုပ်မ၏ ဒူးခေါက်ကြောကို ခုတ်ဖြတ်ကြ၏။ သူတို့သည် မိမိတို့၏ ကျေးဇူးတော်သခင်၏ ဗျာဒိတ်တော်ကို မထီမဲ့မြင်ပြုကြ၏။ ထိုသူတို့က ပြောကြ၏။ အို-ဆွာလေ(ဟ်) သင်သည် အလ္လာဟ်အသျှင်မြတ်စေလွှတ်တော်မူသော တမန်တော်တစ်ပါးအမှန်ပင် ဖြစ်ပါလျှင် သင်သည် မိမိ ခြိမ်းခြောက်သော အပြစ်ဒဏ်တော်ကို အကျွနု်ပ်တို့အပေါ်သို့ ကျရောက်စေပါလော့။
7|78|၇၈။	ထို့ကြောင့် ငလျင်လှုပ်ခြင်းအပြစ်ဒဏ်တော်သ် သူတို့အပေါ်သို့ ဆိုက်ရောက်လာ၏။ နံနက် မိုးသောက်သည်၊ သူတို့ကို ဒူးထောက်မှောက်ခုံလဲသည်ကို တွေ့ရ၏။
7|79|၇၉။	တမန်တော် ဆွာလေ(ဟ်)သည် ထိုသူများကို ကျောခိုင်းလှည့်သွားပြီးလျှင် ဟောကြား၏။ ဟယ်-အကျွနု်ပ်၏အမျိုးသားတို့ အကျွနု်ပ်သည် မိမိ၏ ကျေးဇူးတော်သခင်၏ ဗျာဒိတ်တော်များကို သင်တို့အား ဟောပြီးပြီ။ သင်တို့အား ကောင်းသောသြဝါဒကို ပေးပြီးပြီ။ သို့သော် သင်တို့ ကောင်းသော အကြံဉာဏ်ပေးသူများကို မခင်ကြပေ။
7|80|၈ဝ။	ထို့ပြင် တမန်တော်လွတ်(တ်)သည် သူ၏ အမျိုးသားတို့အား ဟောကြား၏။ သင်တို့သည် ရှေးရှေးက လူသားတို့မပြခဲ့ဖူးသော စက်ဆုပ်ရွ့ံရှာဖွယ်ကောင်းသောအပြစ်ကို ကျူးကျော်ကြမည်လော။
7|81|၈၁။	မှတ်သားကြလော့။ သင်တို့သည် မိန်းမအစား ယောကျ်ားများကို လိုလားသောတဏှာဆန္ဒနှင့် လာကြ၏။ ယင်းသို့ မကျင့်အပ်၊ သင်တို့သည် လျှပ်ပေါ်လော်မာသူများဖြစ်ကြ၏။
7|82|၈၂။	သူ၏ အမျိုးသားတို့သည် သူတို့အချင်းချင်း ဤသို့ပြောဆိုခြင်းဖြင့် သူ့အား တုံ့ပြန်ပြောဆို၏။ သူတို့ကို သင်တို့၏နယ်မြေမှ နှင်ထုတ်ကြလော့။ သူတို့သည် အမှန်ပင် သန့်ရှင်းစင်ကြယ်စွာထားသူများ ဖြစ်ကြ၏။
7|83|၈၃။	ငါအသျှင်မြတ်သည် သူ့မိန်းမမှတစ်ပါး သူနှင့် သူ၏ အိမ်သားတို့ကို ကယ်ဆယ်တော်မူ၏။ သူ့မိန်းမသည် ကျန်ရစ်သူတို့အထဲတွင် အပါမဝင်ဖြစ်၏။
7|84|၈၄။	ငါအသျှင်မြတ်သည် ထိုသူတို့အပေါ်တွင် မိုးသည်းထန်စွာ ရွာသွန်းစေတော်မူ၏။ ဒုစရိုက်ပြစ်မှု ကျူးလွန်သူတို့သည် အဘယ်အကျိုးခံစားရသည်။ ယခုကြည့်ရှုကြလော့။
7|85|၈၅။	မိဒီရန်လူမျိုးထံသို့ ငါအသျှင်မြတ်သည် သူတို့၏သားချင်း ရှူအိုက်(ဘ်)ကို တမန်တော်အဖြစ်ဖြင့် စေလွှတ်တော်မူ၏။ သူဟောကြားသည်။ ဟယ်-အချင်းတို့ သင်တို့သည် အလ္လာဟ်အသျှင်မြတ်အား သာလျှင် ကိုးကွယ်ကြလော့။ သင်တို့၌ အလ္လာဟ်မှတစ်ပါး အခြားအသျှင်သခင်မရှိပေ။ မှတ်သား ကြလော့။ သင်တို့၏ ကျေးဇူးတော်သခင်အထံတော်မှ သင်တို့ထံသို့ ထင်ရှားခိုင်မာသော သက်သေ သာဓကကြီး ကျရောက်လာပြီ။ ထို့ကြောင့် သင်တို့သည် အတိုင်းအတာအပြည့်နှင့် အချိန်အတွယ် အပြည့်ပေးကြလော့။ လူသားတို့အား သူတို့ပစ္စည်းများ၌ မတရားမပြုကြလင့်။ ကမ္ဘာမြေကြီးကို တင့်တယ်လှပအောင် စီရင်ထားတော်မူပြီးမှ ရှုပ်ထွေးပွေလီမှုကို မပြုကြလင့်။ သင်တို့ ယုံကြည်သူများ ဖြစ်ကြလျှင် ယင်းကျင့်စဉ်သည် သင်တို့အတွက် သာလွန်မွန်မြတ်၏။
7|86|၈၆။	လမ်းများပေါ်တွင် ခရီးသွားတို့အား ခြိမ်းမြောက်ရန်သော်လည်းကောင်း၊ ယုံကြည်သူတို့အား အလ္လာဟ် အသျှင်မြတ်၏လမ်းတော်မှ မောင်းထုတ်ရန်သော်လည်းကောင်း၊ ထိုလမ်းတော်ကို ကွေ့ကောက် သွားအောင်ပြုရန်သော်လည်းကောင်း၊ ပုန်းလျှိုးချောင်းမြောင်းမနေကြလင့်။ သင်တို့ ဦးရေ အနည်းငယ်မျှရှိစဉ်၊ အသျှင်မြတ်သည် သင်တို့အား တိုးပွားများပြားစေတော်မူသည့် ဂုဏ်ကျေးဇူးတော်ကို အောက်မေ့တသ ချီးကျူးကြလော့။ ဖျက်ဆီးဖောက်ပြန်သူတို့သည် အဘယ် အကျိုးကို ခံစားကြရသည်ကို ကြည့်ရှုကြလော့။
7|87|၈၇။	အကယ်၍ သင်တို့အနက် လူတစ်စုသည် အကျွနု်ပ်အား ပေးတော်မူသော တရားတော်ကို ယုံကြည်၏။ အခြားလူတစ်စုသည် မယုံကြည်လျှင် အလ္လာဟ်အသျှင်မြတ်သည် ကျွနု်ပ်တို့အလယ် တွင် စစ်ကြောစီရင်တော်မူသည့်တိုင်အောင် သည်းခံကြလော့။ အသျှင်မြတ်သည် တရားစီရင်သော တရားသူကြီးတို့တွင် အကောင်းဆုံးဖြစ်တော်မူ၏။
7|88|၈၈။	သူ၏ သားချင်းထဲမှ ဂုဏ်မောက်သော၊ မလေးစားသော၊ ရှေ့ဆောင်လူကြီးများသည် မြွက်ဆိုကြ၏။ အို-ရှူအိုက်(ဘ်) သင်တို့သည် အကျွနု်ပ်တို့ဘာသာအယူဝါဒဘက်သို့ ပြန်မလှည့်လျှင် အကျွနု်ပ်တို့ သည် သင်နှင့်တကွ သင့်ဘာသာကို ယုံကြည်သူတို့ကို အကျွနု်ပ်တို့ တိုင်းပြည်နေရပ်မှ အမှန်ပင် နှင်ထုတ်ကြမည်။ သူက ထိုဘာသာကို အကျွနု်ပ်တို့ မုန်းသော်လည်း သင်တို့ ယင်းသို့ ပြုကျင့်ကြမည် လောဟု မေး၏။
7|89|၈၉။	အလ္လာဟ်အသျှင်မြတ်သည် အကျွနု်ပ်တို့အား သင်တို့၏ မိစ္ဆာအယူဝါဒမှ ကယ်နှုတ်တော်မူပြီးမှ အကျွနု်ပ်တို့သည် သင်တို့၏ ဘာသာကို ပြန်၍ ယုံကြည်ကြလျှင် အကျွနု်ပ်တို့သည် အလ္လာဟ် အသျှင်မြတ်ပား ဆန့်ကျင်သောမုသား၊ လိမ်လည်ပြောဆိုကြပေမည်။ အလ္လာဟ်အသျှင်မြတ် အလိုတော်မရှိဘဲ၊ အကျွနု်ပ်တို့သည် သင်တို့၏ မိစ္ဆာအယူဝါဒသို့ ပြန်လာကြမည်မဟုတ်ပေ။ အကျွနု်ပ်တို့၏ ကျေးဇူးတော်သခင်သည် အနန္တရွှေဉာဏ်တော်အားဖြင့် အရာခပ်သိမ်းကုန်တို့ကို အကြွင်းမဲ့ သိမြင်တော်မူ၏။ အကျွနု်ပ်တို့သည် အလ္လာဟ်အသျှင်မြတ်အားသာလျှင် ယုံကြည်ကိုးစား ကြ၏။ အို-ကျေးဇူးတော်သခင် အသျှင်သည် တရားစီရင်ဆုံးဖြတ်သော တရားသူကြီးအပေါင်းတို့ တွင် အကောင်းဆုံးဖြစ်တော်မူသည့်အတိုင်း အကျွနု်ပ်တို့နှင့် အကျွနု်ပ်တို့ သားချင်းတို့အလယ်၌ မှန်ကန်စွာ ဆုံးဖြတ်စီရင်တော်မူပါ။
7|90|၉ဝ။	သို့သော် သူတို့အမျိုးသား၏ မယုံကြည်သူ ရှေ့ဆောင်အကြီးအကဲတို့က အကယ်၍ သင်တို့သည် ရှူအိုက်(ဘ်)နောက်သို့လိုက်ကြလျှင် အကျွနု်ပ်တို့သည် ဆုံးရှုံးပျက်စီးသူများ မချွတ်ဧကန်ဖြစ်ကြမည်ဟု ဆိုကြ၏။
7|91|၉၁။	ထို့ကြောင့် ငလျင်လှုပ်ခြင်းဒဏ်တော်သည် သူတို့ကို ဖမ်းဆီးကြ၍ နံနက်မိုးသောက်လျှင် သူတို့ကို ၎င်းတို့အိမ်အသီးသမီးတွင် ဒူးထောက်မှောက်ခုန်လဲလျက် တွေ့ကြရ၏။
7|92|၉၂။	အကြင်သူတို့သည် တမန်တော် ရှူအိုက်(ဘ်)ကို မယုံကြည်ကြ။ ထိုသူတို့သည် ထိုအရပ်တွင် မနေဘူးသကဲ့သို့ ပျောက်ကွယ်သွားကြ၏။ တမန်တော် ရှူအိုက်(ဘ်)ကို မယုံကြည်သူတို့သည် ဆုံးရှုံး ပျက်စီးသူများဖြစ်ကြ၏။
7|93|၉၃။	ထို့ကြောင့် တမန်တော်သည် သူတို့ထံမှလှည့်ပြီးလျှင် ဟောကြား၏။ ဟယ်-အချင်းတို့ အကျွနု်ပ်တို့ သည် မိမိ၏ ကျေးဇူးတော်သခင်၏ ဗျာဒိတ်တော်များကို သင်တို့အား ဟောပြောပြီးပြီ။ ကောင်းသော သြဝါဒကိုပေးပြီးပြီ။ ထို့နောက် သစ္စာတရားတော်ကို ပယ်ရှားသူတို့အတွက် အကျွနု်ပ်သည် အဘယ်ကြောင့် ဝမ်းနည်းပက်လက်ရှိရမည်နည်း။
7|94|၉၄။	ငါအသျှင်မြတ်သည် မည်သည့်အရပ်ကိုမဆို တမန်တော် စေလွှတ်တော်မမူမှ စေလွှတ်တော်မူလျှင် ထိုအရပ်သူ၊ အရပ်သားတို့သည် မာန်စွယ်ကြိုးပဲ့ နှိမ့်ချကောင်း နှိမ့်ချစေရန် သူတို့အား ငါသည် ဘေးအန္တရာယ် ဆင်းရဲဒုက္ခပေးတော်မူ၏။
7|95|၉၅။	ထို့နောက် ငါသည် သူတို့၏ ဥစ္စာပစ္စည်းပေါများကြွယ်ဝသည်တိုင်အောင် သူတို့၏ ဆင်းရဲဒုက္ခကို ချမ်းသားသုခနှင့် လဲလှယ်တော်မူ၏။ သူတို့သည် စည်းစိမ်ယစ်မူး၍ ဘေးအန္တရာယ် ဆင်းရဲဒုက္ခသည် ကျွနု်ပ်တို့၏မိဘများကိုသာထိ၏ဟု ဆိုကြ၏။ ထိုအခါ ငါသည် သူတို့မမြင်ဘဲ သူတို့ကို ရုတ်တရက် ရှောင်တခင် ဖမ်းဆီးတော်မူ၏။
7|96|၉၆။	အကယ်၍ မြို့ရွာ နယ်ပယ်သားတို့သည် ယုံကြည်လျက် သုစရိုက်ကောင်းမှုကို ပွားများကြလျှင် ငါသည် သူတို့အတွက် ကောင်းကြီးမင်္ဂလာတော်များကို မိုးကောင်းကင်မှသော်လည်းကောင်း၊ ကမ္ဘာမြေကြီးမှသော်လည်းကောင်း ဖွင့်ပေးသနားတော်မူမည်။ သို့သော် သူတို့သည် တမန်တော်တိုင်းကို လိမ်လည်လှည့်ဖြားသူများဟု စွပ်စွဲကြ၏။ သို့ဖြစ်၍ သူတို့၏ပြုကျင့်မှု၏ အကျိုးကြောင့် ငါသည် သူတို့ကို ဖမ်းဆီးတော်မူ၏။
7|97|၉၇။	ငါ၏ အမျက်တော်သည် သူတို့အိပ်နေစဉ် ညဉ့်အချိန်ကိုဝင်တိုက်သည့် စစ်သည်တော်ကဲ့သို့ သူတို့ အပေါ်သို့ ဆိုက်ရောက်လာခြင်းမှ သူတို့သည် လုံခြံုချမ်းသာကြသလော။
7|98|၉၈။	သို့မဟုတ် ငါ၏အမျက်တော်သည် သူတို့ကစားနေစဉ် သူတို့အပေါ်သို့ နေ့အချိန်ကာလတွင် ဆိုက်ရောက်လာခြင်းမှ သူတို့ လုံခြံုချမ်းသားကြသလော။
7|99|၉၉။	သူတို့သည် အလ္လာဟ်အသျှင်မြတ်၏ စီမံကိန်းမှ လွတ်မြောက်ချမ်းသာကြသလော။ ပျက်စီးဆုံးရှုံးသူမှ တစ်ပါး မည်သူမှ မိမိကိုယ်ကို အလ္လာဟ်အသျှင်မြတ်၏ စီမံခန့်ခွဲခြင်းမှ လွတ်မြောက်သည်ဟု မထင်မှတ်ပေ။
7|100|၁ဝဝ။	ရှေးလူများသည် မိမိတို့ပြုကျင့်မှု၏အကျိုးအရှိန်ကြောင့် ပျက်စီးသွားကြပြီးနောက် ဤလောကဓာတ် ကြီးကို အမွေရသူတို့အား ငါအသျှင်မြတ်အလိုရှိတော်မူပါလျှင် ထိုသူတို့ကို ၎င်းတို့၏ပြစ်မှုများကြောင့် ဒဏ်ပေးစွမ်းနိုင်ကြောင်း ထိုသူတို့မကြားနိုင်အောင် သူတို့၏ စိတ်နှလုံးများကို တံဆိပ်ခပ်နှိပ် ပိတ်ထားစွမ်းနိုင်ကြောင်းကို ပြသသည်မဟုတ်လော။
7|101|၁ဝ၁။	ထိုမြို့ရွာနယ်ပယ်များသည် ယင်းသို့ဖြစ်ကြ၏။ အို-မိုဟမ္မဒ် ငါအသျှင်မြတ်သည် ၎င်းတို့ရာဇဝင် အချို့ကို သင့်အား ထုတ်ဖော်မိန့်ကြားတော်မူပြီး တမန်တော်များသည် သူတို့ထံသို့ အလ္လာဟ် အသျှင်မြတ်သည် အချုပ်အခြာအာဏာ ပိုင်သတော်မူကြောင်း ထင်ရှားသော သက်သေသာဓကကြီး များနှင့် ရောက်လာကြ၏။ သို့သော် သူတို့သည် အထက်က ငြင်းပယ်ခဲ့သဖြင့် ထိုသက်သေ သာဓကကြီးများကို မယုံနိုင်ကြပေ။ ဤကဲ့သို့ အလ္လာဟ်အသျှင်မြတ်သည် မိစ္ဆာဒိဌိတို့ မကြားနိုင် အောင် သူတို့၏ စိတ်နှလုံးများကို တံဆိပ်ခတ်နှိပ်ထားတော်မူ၏။
7|102|၁ဝ၂။	ငါအသျှင်မြတ်သည် သူတို့အနက် များလှစွာသောသူတို့သည် ပဋိညာဉ်များကို မစောင့်ထိန်း၊ သစ္စာ မရှိကြောင်းကို တွေ့တော်မူ၏။ ထိုမျှမက သူတို့အနက် များပြားလှစွာသောသူတို့သည် ဒုစရိုက် မကောင်းမှုကို ကျူးကျော်သူများဖြစ်ကြောင်းကို ငါသိမြင်တော်မူ၏။
7|103|၁ဝ၃။	ထိုသူများနောက် ငါသည် တမန်တော်မူဆာအား ငါ၏ နိမိတ်အံ့ဖွယ်တော်များနှင့်တကွ ဖာရောမင်းနှင့် သူ၏မှူးမတ်မျးထံသို့ စေလွှတ်တော်မူ၏။ သို့သော် သူတို့သည် သူ့ကို တွန်းလှန် ဖယ်ရှားကြ၏။ သူ့ကို ဖောက်ပြန်သူ မိစ္ဆာဒိဌိတို့သည် အဘယ်အကျိုးကို ခံစားကြရသည်ကို ကြည့်ရှု ကြလော့။
7|104|၁ဝ၄။	တမန်တော်မူဆာ ဟောကြား၏။ အို-ဖာရောမင်း မှတ်သားလော့။ အကျွနု်ပ်သည် စကြာဝဠာ အားလုံး၏ အသျှင်သခင်အထံတော်မှ တမန်တော်တစ်ပါးဖြစ်၏။
7|105|၁ဝ၅။	အကျွနု်ပ်သည် အလ္လာဟ်အသျှင်မြတ်နှင့်စပ်လျဉ်း၍ မှန်ကန်သောစကားမှတစ်ပါး အခြားစကားကို မဆိုရသော စည်းကမ်းချက်နှင့်လာရ၏။ အကျွနု်ပ်သည် သင်တို့ထံသို့ သင်တို့၏ကျေးဇူးတော်သခင် ထံမှ ထင်ရှားခိုင်မာသော သက်သောသာဓကတစ်ပါးကို ယူဆောင်လာ၏။ ထို့ကြောင့် အစ္စရာအီလ် အမျိုးသားတို့အား အကျွနု်ပ်နှင့်အတူ လိုက်ခွင့်ကိုပေးပါ။
7|106|၁ဝ၆။	ဖာရောပြောသည်။ အို-မူဆာ အကယ်၍ သင်သည် အတိတ်နိမိတ်အံဖွယ်တော်တစ်ပါးကို ယူခဲ့သော် သင်သည် မှန်သောသစ္စာစကားဆိုသူဖြစ်သော်၊ ထို့လက္ခဧာတော်ကို ပြသလော့။
7|107|<၁ဝ၇။	ထိုအခါ တမန်တော်သည် မိမိတောင်ဝှေးကိုပစ်ချလိုက်၏။ တောင်ဝှေးသည် ေြ>ွမအစစ်အမှန် ဖြစ်သွား၏။
7|108|၁ဝ၈။	တစ်ဖန် မိမိလက်ကို ရင်ဘတ်မှ ဆွဲထုတ်လိုက်၏။ ထိုလက်သည် မြင်ရသူတို့အဖို့ အမှန်ပင် တောက်ပ ဖြူစင်သွား၏။
7|109|၁ဝ၉။	ဖာရော၏ အမျိုးသားထဲမှ အကြီးအကဲတို့သည် ပြောကြ၏။ မှတ်သားကြလော့။ ဤသူသည် ဝိဇ္ဇာ အတတ်ပညာရှိသော ပယောဂဆရာကြီးဖြစ်၏။
7|110|၁၁ဝ။	သူသည် သင်တို့ကို မိမိတို့တိုင်းပြည်မှ နှင်ထုတ်ပစ်လမ့်မည်။ ယခု သင်တို့သည် အဘယ် အကြံဉာဏ်ကို ပေးကြမည်နည်း။
7|111|၁၁၁။	သူတို့သည် ဖာရောဘုရင်အား တင်လျှောက်ကြသည်။ သူနှင့်သူ၏အစ်ကို ခေတ္တခဏ ဆိုင်းငံ့ ထားတော်မူပါ။ မြို့များသို့ ကြွေးကြော်ဆင့်ခေါ်သူ အနှံ့အပြားလွှတ်တော်မူပါ။
7|112|၁၁၂။	ပယောဂအတတ်ပညာရှင်တိုင်းကို အရှင်ဘုရားထံခေါ်ငင်စေတော်မူပါ။
7|113|၁၁၃။	ပယောဂဆရာများသည် ဖာရောဘုရင်၏ ရှေ့တော်သို့ ဝင်ရောက်ခစားကြ၏။ အကျွနု်ပ်တို့သည် အောင်နိုင်သူများဖြစ်ပါလျှင် ဆုတော်လာဘ်တော် အမှန်ပင် ရကြလိမ့်မည်ဟု ဆိုကြ၏။
7|114|၁၁၄။	ဖာရောသည် မိန့်တော်မူ၏။ မှန်ပေသည်။ သင်တို့သည် အကျွနု်ပ်အနားတွင် ခစားရသူများ အမှန်ပင် ဖြစ်ကြရလိမ့်မည်။
7|115|၁၁၅။	ပယောဂဆရာများပြောကြသည်။ အို-မူဆာ သင် ပထမပစ်မည်လော။ သို့မဟုတ် အကျွနု်ပ်တို့ ပစ်ပြရမည်လော။
7|116|၁၁၆။	သူက သင်တို့ပစ်ကြလော့ဟုဆို၏။ သူတို့ပစ်ချသောအခါ သူတို့သည် လူထု၏မျက်စိကို ဂါထာ မန္တရားအားဖြင့် လှည့်စားထားကြ၏။ လူထုကို ကြောက်ရွံ့စေ၏။ ကောင်းစွာ လှည့်စားထားကြ၏။
7|117|၁၁၇။	ထိုအခါ ငါအသျှင်မြတ်သည် တမန်တော်မူဆာအား အို-မူဆာ သင်၏တောင်ဝှေးကို ပစ်ချလော့ဟု ဗျာဒိတ်ပေးတော်မူ၏။ တောင်ဝှေးသည် ပယောဂဆရာတို့ ဖန်တီးသောအရာများကို မြိုပစ်လိုက်၏။
7|118|၁၁၈။	ဤကဲ့သို့ သစ္စတရားတော်ကို ထွန်းတောက်စေတော်မူ၏။ ထိုသူတို့ ဖန်တီးသောအရာများကို အချည်းအနှီးဖြစ်စေတော်မူ၏။
7|119|၁၁၉။	ဤကဲ့သို့ ပယောဂဆရာများသည် အနိုင်ခံနှင့် အနှိမ့်ချခံကြရ၏။
7|120|၁၂ဝ။	ထိုအခါ ပယောဂဆရာများသည် ဝတ်တွားဦးညွှတ်ချကြ၏။
7|121|၁၂၁။	သူတို့က အကျွနု်ပ်တို့သည် စကြာဝဠာအားလုံး၏ ကျေးဇူးတော်အသျှင်သခင်အား ယုံကြည်ကြပါ၏။
7|122|၁၂၂။	ထိုအသျှင်မြတ်သည် တမန်တော်မူဆာနှင့် တမန်တော်ဟာရွန်တို့၏ အသျှင်သခင်ဖြစ်တော်မူပါ၏ဟု ရင့်ကျူးကြ၏။
7|123|၁၂၃။	ဖာရောပြော၏။ ငါအမိန့်မပေးဘဲ သင်တို့သည် ထိုအသျှင်သခင်ကို ယုံကြည်ကြသလော။ ဤအမှု အခင်းကို မြို့သူ၊ မြို့သားများအား မြို့တော်မှ မောင်းထုတ်ရန် သင်တို့ဖန်တီးလာသော ဥပါယ်တမည် ဖြစ်၏။ သို့သော် သင်တို့ကို သိစေမည်။
7|124|၁၂၄။	မုချဧကန် ငါသည် သင်တို့၏ လက်ခြေများကို လက်ဝဲ၊ လကျ်ာတစ်ဖက်စီ ဖြတ်စေမည်။ ထို့နောက် ငါသည် သင်တို့ကို တစ်ယောက်မကျန် ကားတိုင်တင်၍ ကွပ်မျက်စေမည်။
7|125|၁၂၅။	သူတို့ ပြန်ပြောကြ၏။ မှတ်သားပါလော့။ အကျွနု်ပ်တို့သည် မိမိတို့၏ အသျှင်သခင်အထံသို့ ပြန်ခါနီး ပါပြီ။
7|126|၁၂၆။	အကျွနု်ပ်တို့၏ ကျေးဇူးတော်သခင်ထံမှ အသျှင်မြတ်၏ သက်သေသာဓကတော်များသည် အကျွနု်ပ်တို့ထံသို့ ကျရောက်လာသောအခါ အကျွနု်ပ်တို့သည် ထိုသာဓကတော်များကို ယုံကြည်ကြ သောကြောင့် သင်သည် အကျွနု်ပ်တို့ကို ဂလဲ့စားချေပါ၏။ အို-အကျွနု်ပ်တို့၏အသျှင်သခင်၊ အကျွနု်ပ်တို့အား ဇွဲသတ္တိနှင့် တည်ကြည်ခိုင်မြဲခြင်းကို ပေးသနားတော်မူပါ။ အကျွနု်ပ်တို့ကို အသျှင်အား ယုံကြည်ကျိုးနွံသူတို့အဖြစ်နှင့်သာ ခေါ်တော်မူပါဟု ဆုတောင်းကြ၏။
7|127|၁၂၇။	ဖာရော၏ ပြည်သူ၊ ပြည်သား အကြီးအကဲများသည် ပြောကြ၏။ အို-ပြည့်ရှင်မင်း၊ မင်းကြီးသည် မူဆာနှင့် သူ၏နောက်လိုက်တို့အား မြေပေါ်တွင် ပျက်စီးဆုံးရှုံးမှုများကို ကျူးလွန်ခွင့် ပေးပါမည် လော။ မင်းကြီးက အကျွနု်ပ်တို့သည် သူတို့သားများကိုသတ်၍ သမီးများကို ချမ်းသာပေးမည်။ အကျွနု်ပ်တို့သည် သူတို့ကို အစိုးရ၏ဟုဆို၏။
7|128|၁၂၈။	တမန်တော်မူဆာသည် သူ၏အမျိုးသားတို့အားပြော၏။ သင်တို့သည် အလ္လာဟ်အသျှင်မြတ်၏ စောင့်ရှောက်ခြင်းကိုသာ ရှာမှီးကြလော့။ သည်းခံကြလော့။ မှတ်သားကြလော့။ မဟာပထဝီမြေကြီးကို အလ္လာဟ်အသျှင်မြတ် စိုးပိုင်တော်မူ၏။ အလ္လာဟ်အသျှင်မြတ်သည် အလိုတော်ရှိသူတို့အား ကမ္ဘာမြေကြီးကို ပေးသနားတော်မူ၏။ မှတ်သားကြလော့။ အောင်မြင်ခြင်းပန်းတိုင်သည် အလ္လာဟ် အသျှင်မြတ်၏အမှုတော်ကို ကြေကုန်အောင် ထမ်းဆောင်သူများအဖို့သာတည်း။
7|129|၁၂၉။	သူတို့ပြောကြ၏။ အို-တမန်တော်၊ အကျွနု်ပ်တို့သည် သင်မရောက်မှီကာလအတွင်းသော် လည်းကောင်း၊ သင်ရောက်ပြီးမှသော်လည်းကောင်း၊ ညှင်းဆဲနှိပ်စက်ခြင်းကို ခံကြရ၏။ တမန်တော် မူဆာဟောပြော၏။ ဟယ်-အချင်းတို့ သင်တို့သည် မည်သို့ပြုမှုကြသည်ကို အလ္လာဟ်အသျှင်မြတ် ရှုတော်မူစေရန် သင်တို့၏ အသျှင်သခင်သည် သင်တို့ရန်သူများကို သုတ်သင်ရှင်းလင်း၍ သင်တို့ကို မြေပေါ်တွင် ကိုယ်စားလှယ်တော်များ ခန့်ထားတော်မူကောင်း ခန့်ထားတော်မူလိမ့်မည်။
7|130|၁၃ဝ။	ငါအသျှင်မြတ်သည် ဖာရောမင်း၏ အမျိုးသားတို့ တရားရကောင်းရစေစိမ့်ခြင်းငှား သူတို့အပေါ် ဒုမ္ဘိက္ခန္တရကပ်နှင့် အသီးအနှံ ခေါင်းပါးပျက်စီးခြင်းဘေး ဆိုက်ရောက်စေတော်မူ၏။
7|131|၁၃၁။	သို့သော် ကောင်းကြီးမင်္ဂလာကျရောက်လာသောအခါတိုင်း သူတို့က ဤကောင်းကြီးမင်္ဂလာသည် အကျွနု်ပ်တို့၏ ကုသိုလ်ကံကြောင့် ခံစားကြရ၏ဟု ဆိုကြ၏။ အမင်္ဂလာဖိစီးလာသောအခါတိုင်း ဤဒုက္ခသည် တမန်တော်မူဆာနှင့် ၎င်း၏အသင်းသားတို့ ဖောက်ပြန်မှုကြောင့်ဖြစ်သည်ဟု စွပ်စွဲ ကြ၏။ အမှန်မှာ သူတို့၏ အမင်္ဂလာအတိတ်နမိတ်သည် အလ္လာဟ်အသျှင်မြတ်၌သာလျှင်ရှိ၏။ သို့သော် သူတို့အနက် အရည်အတွက်များလှစွာသောသူတို့သည် အသိတရားမရှိကြပေ။
7|132|၁၃၂။	ထို့ပြင် သူတို့ကပြောကြသေး၏။ အို-မူဆာ သင်သည် အကျွနု်ပ်တို့အား ပြုစားရန် မည်သည့် အတိတ် နမိတ်ကို ယူဆောင်သော်လည်း အကျွနု်ပ်တို့သည် သင့်အား ယုံကြည်ကြမည်မဟုတ်ပေ။
7|133|၁၃၃။	ထို့ကြောင့် ငါအသျှင်မြတ်သည် သူတို့အပေါ်သို့ ရေလွှမ်းမိုးခြင်းဘေး၊ နှံကောင်ဘေး၊ ပိုးမွှားဘေး၊ ဖားဘေး စသည့် ထင်ရှားသောလက္ခဏာတော်တစ်ပါးပြီးတစ်ပါး ဆိုက်ရောက်စေတော်မူ၏။ သို့သော် သူတို့သည် မိမိကိုယ်ကိုမိမိ အထင်ကြီးပြီး အပြစ်ရှိသူများဖြစ်ကြ၏။
7|134|၁၃၄။	ဘေးအန္တရာယ်ကြောက်မက်ဖွယ်တို့ ဆိုက်ရောက်လာသောအခါ သူတို့သည် ဤသို့ ငိုကြွေးတောင်းပန် ကြ၏။ အို-မူဆာ သင်၏အသျှင်သခင်သည် သင်နှင့် ပဋိညာဉ်ဖွဲ့တော်မူပြီးသောကြောင့် သင်သည် သင်၏ ကျေးဇေူးတော်သခင်ထံတော်၌ အကျွနု်ပ်တို့အတွက် ဆုတောင်းပေးပါလော့။ အကယ်၍ သင်သည် အကျွနု်ပ်တို့၏ ဘေးဒုက္ခကို ဖယ်ရှားပါလျှင် အကျွနု်ပ်တို့သည် သင့်ကို အမှန်ပင်ယုံကြည်၍ အစ္စရာအီလ်အမျိုးသားတို့ကို သင်နှင့်အတူတကွ သွားစေမည်။
7|135|၁၃၅။	သို့သော် ငါအသျှင်မြတ်သည် သူတို့ထံမှ ဘေးအန္တရာယ်ကို သူတို့အတွက် သတ်မှတ်ထားတော် မူသောအချိန်တိုင်အောင် ဖယ်ရှားတော်မူသောအခါ သူတို့သည် မိမိတို့ ဂတိသစ္စာကို မစောင့်ထိန်း ဖောက်ချိုးကြ၏။
7|136|၁၃၆။	ထို့ကြောင့် ငါအသျှင်မြတ်သည် သူတို့ကို ဂလဲ့စားချေတော်မူ၏။ ထို့ကြောင့် ငါသည် သူတို့ကို ပင်လယ် သမုဒ္ဒရာ၌ နစ်မြှုပ်သေစေတော်မူ၏။ သူတို့သည် ငါ၏ဗျာဒိတ်တော်များကိုလက်မခံ၊ ငြင်းပယ်အရေးမစိုက်ကြသောကြောင့်ဖြစ်၏။
7|137|၁၃၇။	ထို့ပြင် ငါသည် မထီလေးစားပြုခြင်းခံရသောသူတို့အား ငါ ကောင်းကြီးမင်္ဂလာပေးထားတော်မူသော အရှေ့တိုင်းပြည်၊ အနောက်တိုင်းပြည်တို့ကို ပေးသနားတော်မူ၏။ အစ္စရာအီလ်အမျိုးသားတို့အတွက် သူတို့၏ ခန္တီပါရမီကြောင့် အလ္လာဟ်အသျှင်မြတ်၏ သုမင်္ဂလာစကားတော်သည် တည်လာ၏။ ငါသည် ဖာရောနှင့် အသင်းသားတို့ပြုကျင့်မှုများ ကြိုးစားအားထုတ်မှုများကို ဖျက်ဆီးပစ်တော်မူ၏။
7|138|၁၃၈။	ထို့ပြင် ငါသည် အစ္စရာအီလ်အမျိုးသားတို့အား ပင်လယ်ပြင်ကိုဖြတ်သန်း၍ ယူဆောင်လာတော်မူ၏။ သူတို့သည် ရုပ်ပွားဆင်းတုကို ကိုးကွယ်သောလူမျိုးတစ်မျိုးထံသို့ ရောက်လာကြ၏။ သူတို့က အို-မူဆာ ဤလူများမှာ ဘုရားများရှိသကဲ့သို့ အကျွနု်ပ်တို့အတွက် ဘုရားတစ်ဆူထုပါလော့ဟု ပြောဆိုကြ၏။ တမန်တော်မူဆာသည် ဟောကြား၏။ ဟယ်-အချင်းတို့ သင်တို့သည် အမှန်ပင် အသိဉာဏ်ခေါင်းပါးသူတို့ဖြစ်ကြ၏။
7|139|၁၃၉။	မှတ်သားကြလော့။ ဤလူတို့မှာကား သူတို့၏လမ်းကို ဖျက်ဆီးပစ်တော်မူခြင်းခံရမည်။ သူတို့၏ ပြုကျင့်မှုများသည် အကျိုးမဲ့ အချည်းနှီးဖြစ်၏။
7|140|၁၄ဝ။	တမန်တော်သည် ဆက်လက်၍ ဟောကြား၏။ အလ္လာဟ်အသျှင်မြတ်သည် သင်တို့အား လူသား အပေါင်းတို့ထက်သာလွန်၍ ကောင်းကြီးမင်္ဂလာပေးသနားတော်မူ၏။ အလ္လာဟ်အသျှင်မြတ်မှတစ်ပါး အခြားဘုရားကို အကျွနု်ပ်သည် သင်တို့အတွက် ရှိာမှီးရမည်လော။
7|141|၁၄၁။	ငါအသျှင်မြတ်သည် သင်တို့အား သင်တို့၏ သားရတနာတို့ကိုသတ်ဖြတ်၍ သမီးရတနာတို့ကို ချမ်းသာပေးခြင်း စသည့်ရက်စက်ကြောက်မက်ဖွယ် ညှင်းပန်းနှိပ်စက်သော ဖာရောအသင်းသားတို့၏ လက်တွင်းမှ ကယ်နှုတ်တော်မူသည့် ကျေးဇူးတော်ကို အာရုံပြုကြလော့။ ထိုအတိဒုက္ခသည် သင်တို့၏ ကျေးဇူးတော်သခင်၏ ထိတ်လန်ကြောက်မက်ဖွယ်သော စုံစမ်းခြင်းကြီးဖြစ်၏။
7|142|၁၄၂။	ငါအသျှင်မြတ်သည် တမန်တော်မူဆာအတွက် တစ်ကိုယ်တည်း ဆိတ်ငြိမ်စွာနေရန် ညဉ့်သုံးဆယ်ကို သတ်မှတ်ပေးတော်မူ၏။ ထို့နောက် ဆယ်ညဉ့်ထပ်ထည့်တော်မူ၏။ သူသည် သူ၏ ကျေးဇူးတော် သခင်၏ ဗျာဒိတ်တော်အတိုင်း ညဉ့်ပေါင်းလေးဆယ်ပြည့်အောင် တရားအားထုတ်၏။ တမန်တော် မူဆာက သူ၏ အစ်ကိုအား အို-နောင်တော်ကြီး အကျွနု်ပ်တို့၏ အမျိုးသားထဲ၌ အကျွနု်ပ်၏နေရာကို ယူလော့။ တရားမှန်ကန်မှုကိုသာပြုလော့။ ဖျက်ဆီးသူတို့၏လမ်းကို မလိုက်လင့်ဟု မှာထားခဲ့၏။
7|143|၁၄၃။	တမန်တော်မူဆာသည် ချိန်းထားတော်မူသောနေရာအရပ်သို့လာ၍ သူ၏ကျေးဇူးတော်သခင် ဗျာဒိတ်စကားပြောတော်မူသောအခါ သူက အို-အကျွနု်ပ်၏ ကျေးဇူးတော်သခင် အကျွနု်ပ်သည် အသျှင်အား စိုက်၍ ဖူးမြော်နိုင်ရအောင် အသျှင်၏ကိုယ်ကို ပြတော်မူပါဟု တင်လျှောက်၏။ အသျှင်မြတ်က အို-မူဆာ သင်သည် ငါ့ကို ပကတိဖူးမြင်နိုင်မည်မဟုတ်။ သို့သော် တောင်ကို စိုက်ကြည့်လော့။ အကယ်၍ တောင်သည် နဂိုရ်အတိုင်း မိမိနေရာတွင်တည်နေလျှင် သင်သည် ငါ့ကို မျက်ဝါးထင်ထင် မြင်ရလတ္တံ့ဟု ဗျာဒိတ်ပေးတော်မူ၏။ သူ၏ ကျေးဇူးတော်သခင်သည် တောင်အား မိမိ၏ဂုဏ်တော်ကိုပြသတော်မူသောအခါ တောင်သည် ပြိုလဲကျသွား၏။ တမန်တော် မူဆာလည်း သတိမရှိ လဲကျသွား၏။ သူသည် သတိရလာသောအခါ အို-အသျှင်မြတ် အသျှင်သည် ချို့တဲ့ခြင်းကင်းမဲ့တော်မူပါ၏။ အကျွနု်ပ်သည် သတိသံဝေဂရလျက် အသျှင့်ဘက်တော်သို့ မျက်နှာ မူပါ၏။ အကျွနု်ပ်သည် ယုံကြည်သူအစစ်တို့တွင် ရှေးဦးပထမဖြစ်ပါ၏ဟု တင်လျှောက်၏။
7|144|၁၄၃။	အသျှင်မြတ်က ဗျာဒိတ်ချတော်မူ၏။ အို-မူဆာ ငါသည် သင့်အား နှုတ်ကပတ်တော်များ ပေးအပ် တော်မူခြင်း၊ တိုက်ရိုက် ဗျာဒိတ်စကားပြောတော်မူခြင်းတို့ဖြင့် လူသားအပေါင်းတို့ထက် သာလွန် မြတ်နိုးချီးမြှောက်တော်မူ၏။ ထို့ကြောင့် ငါပေးသနားတော်မူသော ကျမ်းတော်မြတ်ကို သဒ္ဒါကြည်ညို ရိုသေလေးမြတ်စွာ ကိုင်ထားလော့။ သင်သည် ဂုဏ်ကျေးဇူးတော်ကို ချီးကျူးသူတို့ဘောင်တွင် ပါဝင်လော့။
7|145|၁၄၅။	ငါသည် အရာခပ်သိမ်းကုန်တို့မှ ထုတ်ယူရမည့် သင်ခန်းစာများ၊ အရာခပ်သိမ်းကုန်တို့၏ အကြောင်း အရာများ၏ ရှင်းလင်းချက်များကို သူ့အား ကဗ္ဗည်းကျောက်စာရေးပေးတော်မူ၍ ဗျာဒိတ်ချတော်မူ သည်မှာ အို-မူဆာ ဤကျမ်းတော်ကို မြဲမြံစွာကိုင်ထားလော့။ သင်သည် မိမိအသင်းသားတို့အား ကျမ်းတော်တွင်ဖော်ပြထားသော သာလွန်ကောင်းမွန်သောလမ်းတော်ကို လျှောက်လိုက်ရန် အမိန့် ပေးလော့။ ငါသည် သင်တို့အား ဒုစရိုက်ပြစ်မှု ကျူးလွန်သူတို့၏ နေထိုင်ရာဌာနကို ပြတော်မူ၏။
7|146|၁၄၆။	ငါသည် ကိုယ့်ကိုယ်ကို မတရားအထင်ကြီးသောသူတို့ကို ငါ၏ နှုတ်ကပတ်တော်များမှ လှည့်သွား စေတော်မူမည်။ သူတို့သည် သက်သေသာဓကတော်တစ်ပါးပါးကိုမြင်လျှင် ယုံကြည်ကြပေ။ သမ္မာ တရားလမ်းတော်ကိုမြငလျှင် ထိုလမ်းကိုမလိုက်ကြပေ။ မိစ္ဆာလမ်းကိုမြင်လျှင် ထိုလမ်းကို လိုက်ကြ၏။ ယင်းသို့ဖြစ်ရခြင်းမှာ ထိုသူတို့သည် ငါ၏ နှုတ်ကပတ်တော်များကို မယုံကြည် ငြင်းဆန်၍ မထီလေးစား ဂရုမစိုက်လေ့ရှိကြသောကြောင့်ဖြစ်၏။
7|147|၁၄၇။	အကြင်သူတို့သည် ငါ၏ နှုတ်ကပတ်တော်များနှင့် နောင်တမလွန်ဘဝ၏ အစည်းအဝေးသဘင်ကြီး ကို မယုံကြည် ငြင်းပယ်အံ့။ သူတို့၏ပြုကျင့်မှုများသည် အကျိုးမဲ့ အချည်းနှီးဖြစ်ကြ၏။ သူတို့၏ ပြုကျင့်လေ့ရှိသောအမှုများအတွက်မှတစ်ပါး အခြားအတွက် သူတို့ကို ဂလဲ့စားချေတော်မူသလော။
7|148|၁၄၈။	တမန်တော်မူဆာ၏အမျိုးသားတို့သည် သူတို့ထံမှ တမန်တော်ထွက်ခွာသွားပြီးနောက် နွားလေး တစ်ကောင်ကို ကိုးကွယ်ရန်ဆုံးဖြတ်ကြ၏။ ထိုနွားကလေးသည် ၎င်းတို့ လက်ဝတ်လက်စားများနှင့် လုပ်သော ရွှေရောင်နွားငယ်ဖြစ်၏။ နွားအော်သံပြု၏။ ထိုနွားရုပ်ကလေးသည် သူတို့အား စကား မပြော၊ လမ်းမပြနိုင်သည်ကို သူတို့သည် မသိမမြ်ကြသလော။ သူတို့သည် နွားကလေးရုပ်ကို ကိုးကွယ် ကြ၏။ ဒုစရိုက်ပြုကျင့်သူများဖြစ်ကြ၏။
7|149|၁၄၉။	သူတို့သည် ထိုနွားကိုးကွယ်မှု၏အပြစ်ကို ကြောက်ရွံ့တုန်လှုပ်ကြသောအခါ မိမိတို့သည် လမ်းမှားသို့ ရောက်နေသည်ကိုမြင်ကြသောအခါ သူတို့ပြောဆိုမြည်တမ်းကြသည်မှာ အကယ်၍ အကျွနု်ပ်တို့၏ အသျှင်သခင်သည် အကျွနု်ပ်တို့အား သနားစောင့်ရှောက်ချီးမြှောက်တော်မမူ၊ အပြစ်လွှတ်တော် မမူပါလျှင် အကျွနု်ပ်တို့သည် ပျက်စီးဆုံးရှုံးသူတို့ဘောင်တွင် ပါဝင်သူများ မုချဖြစ်ကြ၏။
7|150|၁၅ဝ။	တမန်တော်မူဆာသည် မိမိ၏လူများထံ ဒေါသအမျက်ထွက်ခြင်း၊ ပူဆွေးခြင်းနှင့်ပြန်လာသောအခါ သူသည် ဟောကြား၏။ ဟယ်-အချင်းတို့၊ အကျွနု်ပ်သည် သင်တို့ထံမှထွက်ခွာပြီးနောက် သင်တို့ လိုက်သောလမ်းသည် မကောင်းဆိုးဝါးသောလမ်းဖြစ်၏။ သင်တို့သည် သင်တို့၏အသျှင်သခင်၏ စီရင်ချက်တော်ကို မြန်မြန်ရလိုကြသလော။ သူသည် မိမိယူဆောင်လာသော ကဗ္ဗည်းကျောက်စာ များကိုပစ်ချ၍ သူ၏ နောင်တော်၏ခေါင်းကို ဖမ်းဆီးပြီး သူ့ထံသို့ဆွဲ၏။ နောင်တော်က အို-အကျွနု်ပ်၏မိခင်၏သား မှတ်သားပါလော့။ ကျွနု်ပ်တို့၏ အမျိုးသားတို့သည် အကျွနု်ပ်ကို အားနည်းသူ ထင်မှတ်ပြီးလျှင် သတ်ပစ်မလောက်ဖြစ်ကြ၏။ အကျွနု်ပ်၏ရန်သူများအား အကျွနု်ပ်ကို မနိုင်နင်းစေ ပါနှင့်။ အကျွနု်ပ်ကို မတရားမှုပြုသူတို့အထဲတွင် မထည့်ပါလင့်ဟု တောင်းပန်၏။
7|151|၁၅၁။	တမန်တော်မူဆာသည် အို-အကျွနု်ပ်၏အသျှင်သခင်၊ အကျွနု်ပ်နှင့် အကျွနု်ပ်၏နောင်တော်အား အပြစ်လွှတ်တော်မူပါအသျှင်၊ အကျွနု်ပ်တို့အား အသျှင်၏ ကောင်းချီးမင်္ဂလာအတွင်းသို့ သွင်းတော် မူပါ။ အသျှင်သည် ကောင်းကြီးမင်္ဂလာပေးသူတို့အနက် အထွဋ်အခေါင်ဖြစ်တော်မူပါ၏ဟု ဆုတောင်း၏။
7|152|၁၅၂။	မှတ်သားကြလော့။ အကြင်သူတို့သည် နွားသူငယ်ကို ကိုးကွယ်ကြ၏။ ထိုသူတို့၏အသျှင်သခင် အထံတော်မှ ကြောက်မက်ဖွယ်သောအပြစ်တော်နှင့် အရှက်တကွဲနှိမ့်ချခြင်းတို့သည် ထိုသူတို့အပေါ်သို့ ကျရောက်လိမ့်မည်။ ငါအသျှင်မြတ်သည် မုသားဖန်တီးသူတို့အား ဤကဲ့သို့ လက်စားချေတော်မူ၏။
7|153|၁၅၃။	သို့သော် အကြင်သူသည် မတရားမှုကိုပြုမိကြ၏။ ထို့နောက် သတိသံဝေဂရကြ၏။ ယုံကြည်ကြ၏။ ထိုသူတို့အတွက် အလ္လာဟ်အသျှင်မြတ်သည် မုချဧကန် အပြစ်လွှတ်တော်မူသော ကောင်းကြီးမင်္ဂလာ ပေးသနားတော်မူသောအသျှင်ဖြစ်တော်မူ၏။
7|154|၁၅၄။	ထို့နောက် တမန်တော်မူဆာသည် အမျက်ပြေသောအခါ သူသည် ကျောက်ပြားငယ်များကို ပြန်ကောက်ယူ၏။ ထိုကျောက်ပြားများပေါ်ရှိ ကဗ္ဗည်းကျောက်စာများ၌ မိမိတို့၏အသျှင်သခင်ကို ကြောက်ရွံ့ရိုကျိုးသူတို့အဖို့ အဆုံးအမတော်နှင့် ကောင်းကြီးမင်္ဂလာတော်များ ပါရှိ၏။
7|155|၁၅၅။	ထို့နောက် တမန်တော်မူဆာသည် ငါ၏ ချိန်းချက်တော်မူသောနေရာအတွက် မိမိအမျိုးသားထဲမှ လူခုနှစ်ဆယ်ကိုရွေးချယ်၏။ သူတို့ကို ငလျင်လှုပ်ခြင်း ဖမ်းဆီးလာသောအခါ သူသည် အို-အကျွန်ုပ်၏ အသျှင်သခင်၊ အသျှင်သည် အလိုတော်ရှိခဲ့ပါလျှင် သူတို့ကို ရှေးအခါက သုတ်သင်ရှင်းလင်းတော် မူခဲ့ပါမည်။ အကျွနု်ပ်ကိုလည်း သူတို့နှင့်တကွ အဆုံးစီရင်တော်မူခဲ့ပါမည်။ အကျွနု်ပ်တို့အထဲမှ ပညာမဲ့သူတို့၏အပြုအမှုကြောင့် အသျှင်သည် အကျွနု်ပ်တို့အား ဖျက်ဆီးတော်မူပါမည်လော။ ထိုပြုကျင့်မှုသည် အကျွနု်ပ်အား အသျှင်၏ စုံစမ်းတော်မူခြင်းသာဖြစ်ပါ၏။ အသျှင်သည် အလိုတော်ရှိ သူအား လမ်းမှားသို့ရောက်စေတော်မူပါ၏။ အလိုတော်ရှိသူအား လမ်းမှန်ကို ပြတော်မူပါ၏။ အသျှင်သည် အကျွနု်ပ်တို့ကို စောင့်ရှောက်သော အဆွေခင်ပွန်းဖြစ်တော်မူပါ၏။ ထိုကြောင့် အကျွနု်ပ်တို့ကို အပြစ်လွှတ်တော်မူပါ။ ကောင်းကြီးမင်္ဂလာပြုတော်မူပါ။ အသျှင်သည် ကောင်းကြီး မင်္ဂလာပြုသူအပေါင်းတို့တွင် အထွဋ်အခေါင်ဖြစ်တော်မူပါ၏။
7|156|၁၅၆-	အကျွနု်ပ်တို့အား ဤဘဝ၊ နောင်ဘဝ၌ ကောင်းကြီးမင်္ဂလာပေးသနားတော်မူပါ။ ကြည့်ပါလော့။
7|157|၁၅၇။	အကျွနု်ပ်တို့သည် အသျှင့်ဘက်တော်သို့ မျက်နှာမူပါ၏ဟု ဆုတောင်း၏။ အသျှင်မြတ်က ငါသည် အပြစ်ပေးလိုတော်မူသူကို အပြစ်ပေးတော်မူပါ၏။ ငါ၏ ကောင်းကြီးမင်္ဂလာတော်သည် အရာခပ်သိမ်းကုန်တို့အတွက်ဖြစ်၏။ ထို့ကြောင့် ထိုကောင်းကြီးမင်္ဂလာတော်ကို ဤလူများအား ပေးသနားတော်မူမည်။ ထိုသူများမှာ ဒုစရိုက်ပြစ်မှုရှောင်ကြဉ်သူများ၊ ဇကတ်အလှူပေးသူများ၊ ငါ၏ နှုတ်ကပတ်တော်များ၊ ယုံကြည်သူများ၊ သူတို့လက်ရှိ တောင်ရတ်၊ အင်ဂျီလ်ကျမ်းတော်များတွင် ရေးထားသည်ကို သူတို့တွေ့ရသော၊ စာမဖတ်၊ မရေးတတ်သော၊ တမန်တော်နောက်ကိုလိုက်သော သူများဖြစ်ကြ၏။ သူသည် ထိုသူများအား သုစရိုက်မှန်ကန်မှုကို ဆင့်ဆိုလိမ့်မည်။ ဒုစရိုက်မမှန်ကန်မှုကို တားမြစ်လိမ့်မည်။ သူတို့အတွက် သန့်ရှင်းကောင်းမွန်သောအရာအားလုံးကို တရားမဝင်ဟု ပညတ်တော်မူမည်။ သူသည် သူတို့အပေါ် ကျရောက်နေသော ဝန်ထုပ်နှင့် ခြေထိပ်၊ လက်ထိပ် အနှောင်အဖွဲ့များကို ဖယ်ရှားလိမ့်မည်။ အကြင်သူတို့သည် တမန်တော်ကို ယုံကြည်ကြ၏။ ဂုဏ်ပြုကြ၏။ ကူညီကြ၏။ သူ့အား ချပေးသနားတော်မူသော ရောင်ခြည်တော်ကို လိုက်နာကြ၏။ ထိုသူတို့သည် အောင်လံတံခွန်လွှင့်ထူရသူများ ဖြစ်ကြ၏။
7|158|၁၅၈။	အို-မိုဟမ္မဒ် ဟောကြားလော့။ အို-လူသားအပေါင်းတို့ မှတ်သားကြလော့။ အကျွနု်ပ်သည် သင်တို့ အားလုံးအတွက် မိုးကောင်းကင်နှင့် ကမ္ဘာမြေကြီးကို စိုးပိုင်တော်မူထသော အလ္လာဟ်အသျှင်မြတ်၏ တမန်တော်ဖြစ်၏။ အလ္လာဟ်အသျှင်မြတ်မှတစ်ပါး အခြားအသျှင်သခင်မရှိပေ။ အသျှင်မြတ်သည် အသက်ရှင်စေတော်မူ၏။ အသက်သေစေတော်မူ၏။ ထို့ကြောင့် အလ္လာဟ်အသျှင်မြတ်နှင့် အသျှင်မြတ်၏ စာမဖတ်တတ်၊ စာမရေးတတ်သော အလ္လာဟ်အသျှင်မြတ်နှင့် အသျှင်မြတ်၏ ဗျာဒိတ်တော်များကို ယုံကြည်လေးစားသော တမန်တော်ကို ယုံကြည်ကြသော် သင်တို့သည် လမ်းမှန်ကို ညွှန်ခြင်းခံရစေခြင်းငှာ သူ၏နောက်သို့ လိုက်ကြလော့။
7|159|၁၅၉။	တမန်တော်မူဆာ၏အမျိုးသားထဲတွင် အသင်းတစ်သင်းရှိ၏။ ထိုအသင်းသားတို့သည် သစ္စာတရား နှင့် လမ်းညွှန်ပြ၍ ထိုတရားတော်အားဖြင့် သမာသမတ်မှုကို ပြုလုပ်ကြ၏။
7|160|၁၆ဝ။	ငါအသျှင်မြတ်သည် ထိုအမျိုးသားတို့ကို လူမျိုးဆယ့်နှစ်မျိုး ပိုင်းခြားတော်မူ၏။ သူ၏အမျိုးသားတို့က သူ့ထံမှ ရေတောင်းသောအခါ ငါသည် တမန်တော်မူဆာအား အို-မူဆာ သင်သည် ကျောက်တုံးကြီး ကို မိမိတောင်ဝှေးနှင့် ရိုက်လော့ဟု ဗျာဒိတ်ပေးတော်မူ၏။ ရိုက်သောအခါ စိမ့်စမ်းဆယ့်နှစ်သွယ် ပန်းထွက်လာ၍ လူမျိုးတစ်မျိုးစီသည် မိမိတို့ရေသောက်ရာစခန်းအသီးသီးကိုသိကြ၏။ ငါသည် မိုးတိမ်ဖြူတို့အား သူတို့ကို လွှမ်းစေတော်မူ၏။ ငါသည် သူတို့အတွက် မိုးကောင်းကင်မှ မန္နာနှင့် ငုံးငှက်များကို ချပေးသနားတော်မူ၍ အို-အစ္စရာအီလ်အမျိုးသားအပေါင်းတို့ ငါအသျှင်မြတ် ပေးသနားတော်မူသော သန့်ရှင်းမွန်မြတ်သောအစာအဟာရများကို မှီဝဲသုံးစွဲကြလော့ဟု ဗျာဒိတ် ပေးတော်မူ၏။ သူတို့သည် ငါအသျှင်မြတ်ကို ပြစ်မှားကြသည်မဟုတ်ပေ။ မိမိကိုယ်ကိုမိမိတို့ ပြစ်မှားလေ့ရှိကြ၏။
7|161|၁၆၁။	သူတို့အား အစ္စရာအီလ်အမျိုးသားအပေါင်းတို့ သင်တို့သည် ဤမြို့ရွာနယ်အတွင်း မှီတင်းနေထိုင် ကြလော့။ ထိုနယ်ပယ်တွင် သင်တို့ကြိုက်သောနေရာ၌ လုပ်ကိုင်စားသောက်ကြလော့။ အပြစ်ကို ဝန်ချတောင်းပန်ကြလော့။ နယ်မြေတံခါးကို ကျိုးနွံ့နှိမ့်ချသောစိတ်နှင့် ဝင်ကြလော့။ ငါအသျှင်မြတ် သည် သင်တို့၏အပြစ်များကို လွှတ်တော်မူမည်။ ငါသည် သုစရိုက်ကောင်းမှု ဆည်းပူးသူတို့အတွက် အောင်ဆုမင်္ဂလာတော်ကို တိုးတက်ပွားများစေတော်မူမည်ဟု ဗျာဒိတ်ချတော်မူ၏။
7|162|၁၆၂။	သို့သော် ဒုစရိုက်ပြစ်မှု ကျိူးလွန်သူတို့သည် မိမိတို့ထံကျရောက်လာသော ဗျာဒိတ်တော်စကားတော်ကို အဓိပ္ပါယ်ပြောင်းလွဲသွားအောင် အခြားစကားများနှင့် လဲလှယ်ကြ၏။ သူတို့၏ ဒုစရိုက်မှုများကြောင့် သူတို့အပေါ်သို့ ငါအသျှင်မြတ်သည် ကောင်းကင်ဘုံမှ အမျက်ချတော်မူ၏။
7|163|၁၆၃။	အို-မိုဟမ္မဒ် သင်သည် သူတို့အား ပင်လယ်ကမ်းနားရှိသော သူတို့မြို့နယ်အကြောင်း၊ သူတို့ ဥပုသ် ချိုးခြင်း၊ ဥပုသ်နေ့၌ သူတို့၏ ငါးကြီးသည် သူတို့မြင်အောင်ပေါ်လာခြင်း၊ သူတို့ဥပုသ် မစောင့်သော နေ့၌ ထိုငါးကြီးမပေါ်လာခြင်းအကြောင်းတို့ကို မေးမြန်းစုံစမ်းလော့။ သူတို့၏ မကောင်းမှုများကြောင့် ငါအသျှင်မြတ်သည် သူတို့အား ယင်းသို့ စုံစမ်းတော်မူ၏။
7|164|၁၆၄။	သူတို့အနက် အသင်းတစ်သင်းသည် အချင်းတို့ သင်တို့ အလ္လာဟ်အသျှင်မြတ် သုတ်သင်ရှင်းလင်း တော်မူ၍ ကြောက်မက်ဖွယ်ကောင်းသော အပြစ်ဒဏ်ခတ်တော်မူခါနီးသူတို့အား အဘယ်ကြောင့် တရားဟောနေကြသနည်းဟု မေးသောအခါ သူတို့က ဟယ်-မိတ်ဆွေတို့ သင်တို့၏အသျှင်သခင်၏ မျက်မှောက်တော်ဝယ် အပြစ်ကင်းလွတ်ရန်ဖြစ်၏။ သူတို့ဒုစရိုက်မကောင်းမှုကို ရှောင်ရှားကောင်း ရှောင်ရှားရန်လည်းဖြစ်၏ဟု ပြန်ပြောကြ၏။
7|165|၁၆၅။	ထို့နောက် သူတို့သည် သူတို့အား သတိပေးသော တရားတော်ကို မေ့လျော့နေသောအခါ မကောင်းမှု ကို တားမြစ်ပိတ်ပင်သူတို့အား ငါအသျှင်မြတ်သည် ကယ်နှုတ်တော်မူ၏။ သို့သော် ဒုစရိုက်ပြစ်မှုများ ကို ကျူးလွန်သူတို့အား မိမိတို့ညစ်ညမ်းဆိုးသွမ်းမှုကြောင့် အလွန်ကြီးလေးကြောက်မက်ဖွယ်ကောင်း သော အပြစ်ဒဏ်ကို ထပ်ရိုက်တော်မူ၏။
7|166|၁၆၆။	ထို့နောက် သူတို့အား တားမြစ်ပိတ်ပင်ထားသော တရားမဝင်သော အမင်္ဂလာအရာဝထ္ထုများကြောင့် သူတို့ ဂုဏ်မောက်ပလွှားသောအခါ သူတို့အား ငါအသျှင်မြတ်က သင်တို့သည် မလေးစာခြင်းနှင့် စက်ဆုပ်ရွံ့ရှာခြင်းခံရသော မျောက်များဖြစ်ကြလော့ဟု ဗျာဒိတ်ပေးတော်မူလိုက်၏။
7|167|၁၆၇။	သင်၏ အသျှင်သခင်သည် သူတို့ကို ရှင်ပြန်ထမြောက်ရသောနေ့တော်ကြီးတိုင်အောင် ရက်စက် ကြမ်းကြုတ်စွာ နှိပ်စက်ညှင်းပန်းမည့်သူများ ပေါ်ပေါက်လာစေတော်မူမည်ဟု ဗျာဒိတ်ချမှတ်တော် မူသည်ကို သတိပြုလော့။ မှတ်သားလော့။ သင်၏ကျေးဇူးတော်သခင်သည် အပြစ်ဒဏ်ခတ်တော် မူရာ၌ အမှန်ပင် ပေါ့ပါးလျင်မြန်တော်မူ၏။ မှတ်သားလော့။ အသျှင်မြတ်သည် မုချဧကန် အပြစ် လွှတ်တော်မူ၏။ ကောင်းကြီးမင်္ဂလာပေးသနားတော်မူ၏။
7|168|၁၆၈။	ငါအသျှင်မြတ်သည် သူတို့အပေါင်းကို လူမျိုးအသီးသီးခွဲခြားထားတော်မူ၏။ သူတို့နောက် အချို့ တို့သည် အသျှင်မြတ်နှင့် တရားတော်ကို သဒ္ဒါကြည်ညိုကြ၏။ အချို့တို့သည် မွန်မြတ်မှုမှ ဝေးကွာ ကြ၏။ သူတို့သည် တရားတော်ဘက်သို့ လှည့်ကောင်းလှည့်လာရန် ငါသည် သူတို့အား ကောင်းသော အရာများနှင့်သော်လည်းကောင်း၊ မကောင်းသောအရာများနှင့်သော်လည်းကောင်း စမ်းသပ်တော် မူ၏။
7|169|၁၆၉။	သူတို့ကိုဆက်၍ သမ္မာကျမ်းတော်ကို အမွေရသောအမျိုးတစ်ဆက်သည် ပေါ်လာ၏။ သူတို့သည် ဤနိမ့်ညစ်သောဘဝ၏ပစ္စည်းများကို မက်မက်မောမောသိမ်းယူကြ၍ အကျွနု်ပ်တို့အား အပြစ်လွှတ် တော်မူမညဟုဆိုကြ၏။ သူတို့သည် ထိုပစ္စည်းမျိုးကို ထပ်မံရသော် ထပ်မံယူ၍ ပြစ်မှုကျူးလွန်မည်ပင် ဖြစ်၏။ အလ္လာဟ်အသျှင်မြတ်နှင့်စပ်လျဉ်း၍ သစ္စာစကားမှတစ်ပါး အခြားစကားကိုမဆိုရဟူ၍ သမ္မာကျမ်းတော်အားဖြင့် သူတို့ထံမှ ပဋိညာဉ်ကိုယူတော်မူပြီးသည်မဟုတ်လော။ သူတို့သည် ကျမ်းတော်ပါတရားများကို ဖတ်ရှုလေ့လာကြပြီးပြီ။ ဒုစရိုက်မှုကို ရှောင်ကြဉ်သူတို့အဖို့အရာ နောင် တမလွန်ဘဝ၏ ဘုံဗိမာန်သည် သာလွန်ကောင်းမြတ်တင့်တယ်လှ၏။ သင်တို့တွင် အသိတရားမရှိကြ သလော။
7|170|၁၇ဝ။	အကြင်သူတို့သည် လူသားတို့အား ကျမ်းတော်ကို ကြည်ညိုလေးစားစေ၍ ဆွလာသ်ဝတ်ပြုကြ၏။ ငါအသျှင်မြတ်သည် ထိုပြုပြင်ရေးသမားတို့၏ လုပ်ခအကျိုးများ ဖြုန်းတီးတော်မူမည်မဟုတ်ပေ။
7|171|၁၇၁။	ငါအသျှင်မြတ်သည် သူတို့အပေါ်၌ တောင်ကိုအဖုံးအကာကဲ့သို့ လှုပ်တော်မူသောအခါ သူတို့က တောင်သည် မိမိတို့အပေါ်သို့ ပြိုကျလာမည်ကို စိုးရိမ်ကြ၏။ ထိုအခါ ငါက အို-အစ္စရာအီလ် အမျိုးသားအပေါင်းတို့ သင်တို့သည် ငါပေးသနားတော်မူသောကျမ်းတော်ကို မြဲမြံစွာ ကိုင်ထားကြ လော့။ ကျမ်းတော်ပါသော တရားများကို သတိပြုကြလော့။ သို့မှသာလျှင် သင်တို့သည် မကောင်းမှုကို ရှောင်ကြဉ်နိုင်ကြလိမ့်မည်ဟု ဗျာဒိတ်ပေးတော်မူ၏။
7|172|၁၇၂။	သင်၏အသျှင်သခင်သည် တမန်တော်အာဒမ်၏သားမြေးတို့မှ သားသမီးရတနာများပေါက်ဖွားစေ တော်မူ၍ သူတို့အား သူတို့အကြောင်းကို သက်သေခံစေတော်မူ၏။ ငါအသျှင်မြတ်က သူတို့အား အို-လူသားတို့ ငါသည် သင်တို့၏ အသျှင်သခင်ဖြစ်တော်မူသည်မဟုတ်လောဟု ဗျာဒိတ်ပေးတော် မူ၏။ သူတို့က မှန်လှပါ။ မုချဧကန်ဖြစ်တော်မူပါ၏။ အကျွနု်ပ်တို့သည် သက်သေခံပါ၏ဟု တင်လျှောက်ကြ၏။ ငါသည် ယင်းသို့ ဗျာဒိတ်ပေးတော်မူခြင်းအကြောင်းမှာ သင်တို့သည် ရှင်ပြန် ထပြောက်ရသောနေ့တော်ကြီး၌ ဤအကြောင်းအရာကို အကျွနု်ပ်တို့ မသိခဲ့ကြပါဟု ဆင်ခြေမပေး နိုင်စေခြင်းငှာဖြစ်၏။
7|173|၁၇၃။	သို့မဟုတ် သင်တို့သည် အကျွနု်ပ်တို့၏ မိဘဘိုးဘွားများသာ အလ္လာဟ်အသျှင်မြတ်၌ စပ်ဖက်သူ ဘုရားရှိသည်ဟု ရှေးရှေးကဆိုကြပါ၏။ အကျွနု်ပ်တို့သည် သူတို့၏ သားမြေးများဖြစ်ကြပါ၏။ အသျှင်သည် အယူဝါဒမှောက်မှားသူတို့၏ပြုကျင့်မှုကြောင့် အကျွနု်ပ်တို့အား စီရင်ကွပ်မျက်တော် မူပါမည်ဟု မတင်လျှောက်နိုင်စေခြင်းငှာလည်းဖြစ်၏။
7|174|၁၇၄။	သူတို့သည် ပြန်လာကောင်း ပြန်လာစေခြင်းငှာ ငါအသျှင်မြတ်သည် ငါ၏နှုတ်ကပတ်တော်များကို အသေးစိပ် ချပေးသနားတော်မူ၏။
7|175|၁၇၅။	အကြင်သူအား ငါအသျှင်မြတ်သည် ကျမ်းတော်မြတ်ကို ချပေးသနားတော်မူ၏။ ထိုသူသည် ကျမ်းတော်ကို မလေးမစားကျောခိုင်းနေ၏။ ထို့ကြောင့် ရှိုင်တာန်မာရ်နတ်သည် သူ့ကို ဖမ်းဆီး၏။ သူသည် လမ်းမှားရောက်သောသူတို့ဘောင်တွင် အပါအဝင်ဖြစ်၏။ ဤသူ၏ အကြောင်းအရာကို ဟောကြားလော့။
7|176|၁၇၆။	ငါအသျှင်မြတ်သည် အလိုတော်ရှိလျှင် ထိုသူအား ကျမ်းတော်အားဖြင့် သူတော်စင်၊ သူတော်မြတ် ဘဝသို့ ချီးမြှောက်နိုင်တော်မူ၏။ သို့သော် သူသည် ကမ္ဘာမြေကြီးကို တွယ်ကပ်၍ မိမိ၏ တဏှာရာဂ လောဘဘက်သို့လိုက်၏။ ထို့ကြောင့် သူ၏ ဥပမာမှာ ခွေး၏ဥပမာနှင့်တူ၏။ သင်သည် ခွေးကို မောင်းနှင်လျှင် ခွေးသည်လျှာထုတ်နေ၏။ သင်သည် ခွေးကိုမမောင်းဘဲ ဘာသိဘာသာထားလျှင် လည်း ခွေးသည် လျှာထုတ်နေ၏။ ငါ၏ဗျာဒိတ်တော်များကို မယုံကြည် ငြင်းပယ်သောသူတို့သည် ယင်း ဥပမာနှင့်တူကြ၏။ သူတို့သည် စဉ်းစားဆင်ခြင်ကောင်း စဉ်းစားဆင်ခြင်စေရန် ရှေးလူဟောင်း တို့၏ ရာဇဝင်ကို ဟောကြားလော့။
7|177|၁၇၇။	အကြင်သူတို့သည် ငါ၏ကျမ်းတော်ကို မယုံကြည်ဖယ်ရှား၍ မိမိကိုယ်ကိုမိမိတို့ ပြစ်မှားလေ့ရှိကြ၏။ ထိုသူတို့၏ဥပမာပုံသည် ဆိုးဝါးယုတ်ညံ့သောဥပမာဖြစ်၏။
7|178|၁၇၈။	အကြင်သူကို အလ္လာဟ်အသျှင်မြတ်သည် လမ်းညွှန်တော်မူ၏။ ထိုသူသည် အမှန်ပင် လမ်းမှန်ကို ညွှန်ခြင်းခံရ၏။ အကြင်သူတို့အား အလ္လာဟ်အသျှင်မြတ်သည် လမ်းမှား၌ ပြစ်ထားတော်မူ၏။ ထိုသူများသည် မုချဧကန်ဆုံးရှုံးသူများဖြစ်ကြ၏။
7|179|၁၇၉။	ငါသည် များလှစွာသော ဂျင်နတ်သားများနှင့် လူသားများကို ငရဲသို့ လားစေတော်မူပြီး သူတို့၌ သိနားလည်စွမ်းမရှိသော စိတ်နှလုံးများ၊ မြင်နိုင်စွမ်းမရှိသောမျက်စိများ၊ ကြားနိုင်စွမ်းမရှိသော နားများရှိသောကြောင့်တည်း။ ဤသူတို့သည် ကျွဲ၊ နွား တိရစ္ဆာန်များဖြစ်ကြ၏။ တိရစ္ဆာန်ထက်ပင် သာ၍ ဆိုးဝါးကြ၏။ ဤလူများသည် သတိတရားမရှိ။ ပေါ့လျော့သူတို့ဖြစ်ကြ၏။
7|180|၁၈ဝ။	အလ္လာဟ်အသျှင်မြတ်၏ နာမတော်များသည် အလှပဆုံးသောနာမည်များဖြစ်ကြ၏။ သင်တို့သည် အသျှင်မြတ်အား ထိုနာမတော်များဖြင့် တောင်းတကြလော့။ ဆုတောင်းကြလော့။ ထိုနာမတော်များကို မထီလေးစား မရိုသေသူတို့နှင့် မပေါင်းဖော်ကြလင့်။ သူတို့သည် မိမိတို့ပြုကျင့်မှုများကြောင့် ဒဏ်ပေး လက်စားချေခြင်းကို ခံကြရလိမ့်မည်။
7|181|၁၈၁။	ငါအသျှင်မြတ် ဖန်ဆင်းတော်မူသောလူသားတို့အနက် လူမျိုးတစ်မျိုးရှိ၏။ သူတို့သည် သစ္စာ တရားတော်အားဖြင့် လမ်းညွှန်ပြကြ၍ တရားမျှတမှုကို ဆောက်တည်ကြ၏။
7|182|၁၈၂။	အကြင်သူတို့သည် ငါ၏နှုတ်ကပတ်တော်များကို ငြင်းပယ်ကြ၏။ ထိုသူတို့ကို ငါသည် သူတို့မသိသော နေရာမှ တစ်လှမ်းပြီးတစ်လှမ်း တိုးသွားစေတော်မူ၏။
7|183|၁၈၃။	ငါသည် သူတို့အား ကြိုးလျှော့ပေးထား၏။ မှတ်သားကြလော့။ ငါ၏ စီမံကိန်းသည် ခိုင်မာတောင့်တင်း ၏။
7|184|၁၈၄။	သူတို့သည် မိမိတို့အဆွေတော်သည် ရူးသွပ်သူမဟုတ်ကြောင်းကို မတွေးတော၊ မဆင်ခြင်ကြ သလော။ သူသည် တရားဟောပြောဆုံးမသူ တမန်တော်အစစ်ဖြစ်၏။
7|185|၁၈၅။	သူတို့သည် မိုးမြေနိုင်ငံတော်ကြီး၊ အလ္လာဟ်အသျှင်မြတ် ဖန်ဆင်းတော်မူသောအရာများ၊ သူတို့၏ သက်တမ်းသည် ကုန်ခန်းနီးကြောင်း နီးလိမ့်မည်စသည်တို့ကို မစဉ်းစား၊ မဆင်ခြင်ကြသလော။ သူတို့သည် မည်သည်ကို ယုံကြည်ကြမည်နည်း။
7|186|၁၈၆။	အကြင်သူတို့အား အလ္လာဟ်အသျှင်မြတ်သည် လမ်းမှားသို့ ပို့တော်မူ၏။ ထိုသူတို့အဖို့ လမ်းပြမည့်သူ မရှိပေ။ အသျှင်မြတ်သည် သူတို့အား ၎င်းတို့၏ ထောင်ထားခြားနားမှုလမ်းတွင် သိမြင်ခြင်းတရား မရှိဘဲ တဝဲလည်လည် ဆက်လက်လျှောက်သွားရန် ပစ်ထားတော်မူ၏။
7|187|၁၈၇။	သူတို့သည် သင့်အား တရားစီရင်တော်မူသောနေ့တော်ကြီး ဘယ်သောအခါရောက်မည်နည်းဟု မေးကြ၏။ ဟောကြေားလော့။ ဟယ်-အချင်းတို့ ထိုအကြေင်းအရာကို အကျွနု်ပ်၏အသက်သခင် ကျေးဇူးရှင်သာလျှင် သိတော်မူ၏။ အသျှင်မြတ်သာလျှင် ထိုနေ့တော်ကြီးကို သင့်တော်သောအချိန် တွင် ထင်ရှားစေတော်မူလိမ့်မည်။ ထိုနေ့တော်ကြီးသည် မိုးကောင်းကင်နှင့် ကမ္ဘာမြေပေါ်၌ အလွန် အရေးကြီးလှ၏။ သင်သည် ထိုအကြောင်းအရာကို ကောင်းစွာသိသကဲ့သို့ သင့်ကို သူတို့မေးမြန်း ကြ၏။ ဟောကြားလော့။ ထိုနေ့တော်ကြီးအကြောင်းကို အလ္လာဟ်အသျှင်မြတ်သာလျှင် သိတော်မူ ၏။ သို့သော် လူသားအမြောက်အများတို့သည် မသိကြပေ။
7|188|၁၈၈။	ဟောကြားလော့။ အလ္လာဟ်အသျှင်မြတ် အလိုတော်ရှိသည်မှတစ်ပါး အကျွနု်ပ်သည် မိမိအတွက် ကောင်းကျိုး၊ ဆိုးကျိုး တစ်စုံတစ်ရာမျှ မပေးစွမ်းနိုင်ပေ။ အကယ်၍ အကျွနု်ပ်သည် မမြင်စွမ်းနိုင် သည်တို့ကို သိနိုင်လျှင် အကျွနု်ပ်သည် ချမ်းသာသုခပေါများကြွယ်ဝ၍ ဆင်းရဲဒုက္ခသည် အကျွနု်ပ်ကို မထိနိုင်ပေ။ အကျွနု်ပ်သည် သတိပေးဟောကြားသူတစ်ဦးသာဖြစ်၏။ ယုံကြည်သူတို့ထံသို့ သတင်းကောင်းမင်္ဂလာကို ယူလာသူတစ်ဦးဖြစ်၏။
7|189|၁၈၉။	အသျှင်မြတ်သည် သင်တို့အား လူသားတစ်ဦးတစ်ယောက်ထဲမှ ဖန်ဆင်းတော်မူ၏။ လူသားသည် မိမိ၏ဇနီးမိန်းမကို နှစ်သိမ့်မွေ့လျော်ဖို့ရာ သူ့ထံမှ ဇနီးမယာကို ဖန်ဆင်းတော်မူ၏။ သူသည် သူမထံသို့ဝင်သောအခါ သူမသည် ဝန်ထုပ်အပေါ့တစ်ထုပ်ကိုလွယ်ရ၏။ ထိုအခါ ၎င်းဝန်ထုပ်ကို မမြင်ရဘဲ သူမသွားလာသည်။ သို့သော် ဝန်ထုပ်လေးလံလာသောအခါ သူတို့ဇနီးမောင်နှံသည် မိမိတို့၏အသျှင်သခင်၊ အလ္လာဟ်အသျှင်ထံ ဆုတောင်းကြ၏။ အို-ကျေးဇူးတော်သခင်၊ အသျှင်သည် အကျွနု်ပ်တို့အား ကောင်းမွန်သောကလေးကို ပေးသနားတော်မူပါလျှင် အကျွနု်ပ်တို့သည် အသျှင်၏ ဂုဏ်ကျေးဇူးတော်ကို ချီးကျူးသူတို့ဘောင်တွင် အပါအဝင်များ ဖြစ်ကြပါမည်။
7|190|၁၉ဝ။	သို့သော် အသျှင်မြတ်သည် သူတို့အား ကလေးရတနာကို ပေးသနားတော်မူသောအခါ သူတို့သည် ထိုကလေးပေးရာ၌ အသျှင်မြတ်နှင့် ဘုရားဆင်းတုများကို ဖက်စပ်တွဲဖက်ကြ၏။ အသျှင်မြတ်သည် သူတို့တွဲဖက်သူများထက် အတိုင်းမသိ မြင့်မြတ်တော်မူလှ၏။
7|191|၁၉၁။	သူတို့သည် တစ်စုံတစ်ခုမျှ မဖန်ဆင်းနိုင်ဘဲ မိမိတို့သာ ဖန်ဆင်းခံရသူများကို အသျှင်မြတ်နှင့် တွဲဖက်သလော။
7|192|၁၉၂။	ထိုဘုရားဆင်းတုများသည် သူတို့ကိုလည်း မကူညီနိုင်။ မိမိကိုယ်များကိုလည်း မ,မစနိုင်ကြပေ။
7|193|၁၉၃။	အကယ်၍ သင်သည် သူတို့ကို အဆုံးအမ လမ်းညွှန်ကျမ်းတော်ကြီးဖက်သို့ ဖိတ်ခေါ်လျှင် သူတို့သည် သင့်နောက်သို့ မလိုက်ကြပေ။ သင်သည် သူတို့အား တရားဟောသော်လည်းကောင်း၊ မဟောသော် လည်းကောင်း သူတို့အတွက် မထူးပေ။ အတူတူပင်ဖြစ်၏။
7|194|၁၉၄။	မှတ်သားကြလော့။ အလ္လာဟ်အသျှင်မြတ်မှတစ်ပါး သင်တို့ကိုးကွယ်သောဘုရားတို့သည် သင်တို့ကဲ့သို့ အသျှင်မြတ်၏ ကျေးကျွန်များဖြစ်ကြ၏။ သင်တို့သည် မှန်ကန်သူများဖြစ်လျှင် ယခုသူတို့ထံ ဆုတောင်းကြလော့။ သူတို့သည် သင်တို့တောင်းသောဆုကို ပေးပြစေကုန်။
7|195|၁၉၅။	ထိုဘုရားများ၌ လမ်းလျှောက်ဖို့ရန် ခြေများသော်လည်းကောင်း၊ ကိုင်တွယ်ဖို့ရာ လက်များသော် လည်းကောင်း၊ ကြည့်ဖို့ရာ မျက်စိများသော်လည်းကောင်း၊ ကြားဖို့ရာ နားများသော်လည်းကောင်း ရှိကြသလော။ ဟောကြားလော့။ သင်တို့သည် သင်တို့အသျှင်မြတ်နှင့် တွဲဖက်ထားသော ဘုရားယောင်များ၏ အကူအညီကိုတောင်းပြီးလျှင် အကျွနု်ပ်နှင့် ဆန့်ကျင်ဖက်ပြုကြလော့။ အကျွနု်ပ်ကို မညှာကြလင့်။
7|196|၁၉၆။	မှတ်သားကြလော့။ အကျွနု်ပ်ကို ကာကွယ်စောင့်ရှောက်သူ အဆွေခင်ပွန်းမှာ အကျွနု်ပ်အား ကုရ်အာန်ကျမ်းတော်မြတ်ကို ချပေးသနားတော်မူသော အသျှင်မြတ်နှင့် တရားတော်ကို ကြည်ညို သူတို့နှင့် မိတ်ဖွဲ့တော်မူ၏။
7|197|၁၉၇။	အလ္လာဟ်အသျှင်မြတ်မှတစ်ပါး သင်တို့မကိုးကွယ်သောဘုရားတုများ၌ သင်တို့ကို ကူညီထောက်ပ့့ံရန် တန်ခိုးအာဏာမရှိပေ။ ၎င်းတို့ကိုယ်ကိုလည်း ၎င်းတို့ မကူညီနိုင်ကြပေ။
7|198|၁၉၈။	အကယ်၍ ယုံကြည်သူသင်တို့သည် သူတို့အား တရားအလင်းရောင်သို့ ခေါ်ငင်သော်၊ သူတို့မကြား ပေ။ အို-မိုဟမ္မဒ် သင်က သူတို့သည် သင့်ဘက်သို့ ကြည့်နေသည်ကိုမြင်ရ၏။ သို့သော် သူတို့သည် မမြင်ကြပေ။
7|199|၁၉၉။	အို-မိုဟမ္မဒ် သင်သည် အပြစ်လွှတ်လော့။ သနားကြင်နာမှုကို အားပေးလှုံ့ဆော်လော့။ ပညာမဲ့သူတို့ ထံမှ လှည့်သွားလော့။
7|200|၂ဝဝ။	ရှိုင်တန်မာရ်နတ်သည် သင့်အား ဖြားယောင်းသွေးဆောင်သောအခါ သင်သည် အလ္လာဟ်အသျှင်မြတ် ၌ ခိုလှုံ့လော့။ မှတ်သားလော့။ အသျှင်မြတ်သည် ကြားတော်မူသောအသျှင် ဖြစ်တော်မူ၏။
7|201|၂ဝ၁။	မှတ်သားကြလော့။ ဒုစရိုက်အမှုအခင်းကို ကြဉ်ရှောင်သူတို့သည် ရှိုင်တန်မာရ်နတ် လှည့်ဖြားသော အခါ အလ္လာဟ်အသျှင်မြတ်ကို အာရုံပြုကြ၏။ ထိုအခါ သူတို့သည် ရှင်းလင်းစွာမြင်ကြ၏။
7|202|၂ဝ၂။	သူတို့၏ သားချင်းတို့သည် မိစ္ဆာအယူဝါဒ၌ နစ်မွန်းသည်ထက် နစ်မွန်းအောင် ကြိုးစားကြ၏။ မနေမနား အားထုတ်ကြ၏။
7|203|၂ဝ၃။	သင်သည် သူတို့ထံသို့ ကုရ်အာန်ကျမ်းတော်မြတ်၏ ဂါထာတော်တစ်ပုဒ်ကို ယူဆောင်မလာသော အခါ အသင်သည် အဘယ်ကြောင့် ဂါထာတော်ကို မယူခဲ့သနည်းဟု မေးကြ၏။ ဟောကြားလော့။ အကျွနု်ပ်သည် ကျေးဇူးတော်သခင်၏ ဗျာဒိတ်တော်ကိုသာ လိုက်နာဆောင်ရွက်၏။ ဤကုရ်အာန် ကျမ်းတော်မြတ်သည် ယုံကြည်သူအပေါင်းတို့အတွက် သင်တို့၏ ကျေးဇူးတော်သခင်ထံမှ ပညာ အလင်းရောင် လမ်းပြကျမ်းတော်၊ ကောင်းချီးမင်္ဂလာတော်ဖြစ်၏။
7|204|၂ဝ၄။	ကုရ်အာန်ကျမ်းတော်မြတ်ကို ရွတ်ဖတ်သောအခါ သင်တို့သည် ကောင်းကြီးမင်္ဂလာတော် ခံစား ရသောငှာ နားစွင့်ကြလော့။ ဂရုစိုက်လေးစားကြလော့။
7|205|၂ဝ၅။	အို-မိုဟမ္မဒ် သင်သည် မိမိ၏ကျေးဇူးတော်သခင်ကို နံနက်အချိန်၊ ညနေအချိန်တို့တွင် ကြောက်ရွံ့ ရိုကျိုးစွာ မိမိစိတ်အတွင်း၌ တိုးတိုးအောက်မေ့တသချီးကျူးလော့။ သင်သည် အသျှင်မြတ်၏ အမှုတော်ကို လစ်ဟင်းပေါ့လျှော့သူတို့ဘောင်တွင် မပါဝင်လင့်။
7|206|၂ဝ၆။	မှတ်သားကြလော့။ သင်၏အသျှင်သခင်နှင့်ရှိသောသူတို့သည် အသျှင်မြတ်၏အမှုတော်ကို မထမ်း လောက်အောင် မာနမကြီးပေ။ သို့သော် သူတို့သည် အသျှင်မြတ်အား ချီးကျူးကြ၏။ ရှိခိုးကြ၏။
8|1|၁။	အို-မိုဟမ္မဒ် သူတို့သည် သင့်အား စစ်သုံ့လက်ရပစ္စည်းများနှင့်စပ်လျဉ်း၍ မေးမြန်းကြ၏။ ဟောကြားလော့။ အလ္လာဟ်အသျှင်မြတ်နှင့် တမန်တော်သည် စစ်သုံ့လက်ရပစ္စည်းများကို ပိုင်ဆိုင် တော်မူ၏။ ထို့ကြောင့်သင်တို့သည် အမှန်ပင် ယုံကြည်သူများဖြစ်ကြလျှင် အလ္လာဟ်အသျှင်မြတ်၏ အမှုတော်ကို ထမ်းဆောင်ကြလော့။ သင်တို့သည် မိမိတို့၏ကွဲလွဲမှုကို စေ့စပ်၍ သင့်တင့်ညီညွတ်ကြ လော့။ အလ္လာဟ်အသျှင်မြတ်နှင့် တမန်တော်အား နာခံကြလော့။
8|2|၂။	ယုံကြည်သူအစစ်တို့သည်ကား အလ္လာဟ်အသျှင်မြတ်၏နာမတော်ကို ကြားရသောအခါ စိတ်နှလုံး တုန်လှုပ်ခြောက်ခြားသောသူများ၊ အလ္လာဟ်အသျှင်မြတ်၏ နှုတ်ကပတ်တော်များကို သူတို့အား ရွတ်ဖတ်ပြသောအခါ သူတို့၏ယုံကြည်မှု တိုးပွားလာသောသူများ၊ သူ၏အသျှင်သခင်ကို ယုံကြည် ကိုးစားသောသူများ။
8|3|၃။	ဆွလာသ်ဝတ်ပြုသူများ၊ ငါအသျှင်မြတ်ပေးသနားတော်မူသော ဥစ္စာပစ္စည်းများမှ သုံးစွဲသောသူများ ဖြစ်ကြ၏။
8|4|၄။	ထိုလူများသည် ယုံကြည်သူအစစ်ဖြစ်ကြ၏။ သူတို့အတွက် သူတို့၏ အသျှင်သခင်အထံတော်၌ ဂုဏ်အဆင့်အတန်း၊ အပြစ်လွှတ်ခြင်းများစွာသော အစာရိက္ခာများရှိ၏။
8|5|၅။	သင်၏အသျှင်သခင်သည် သင့်ကို သင်၏အိမ်မှ သမ္မာတရားတော်နှင့်တကွ ထွက်ခွာသွားစေတေ်ာမ မူသော်လည်း ယုံကြည်သူများအနက် လူတစ်စုသည် ယင်းသို့ ထွက်သွားခြင်းကို မနှစ်သက်ကြပေ။
8|6|၆။	မျက်ဝါးထင်ထင်မြင်ရသော သေဘေးထဲမှ မောင်းသွင်းခြင်းခံကြရသကဲ့သို့ သူတို့သည် သစ္စာတရား တော်ကို ထင်ရှားစေတော်မူပြီးသော်လည်း တရားတော်နှင့်ပတ်သက်၍ သင်နှင့် အငြင်းအခုံ အချေအတင် ပြောဆိုကြ၏။
8|7|၇။	ရန်သူအသင်းနှစ်သင်းမှ တစ်သင်းကို သင်တို့သိမ်းပိုက်ရမည်ဟု အလ္လာဟ်အသျှင်မြတ်သည် ဂတိ ပေးတော်မူသောအခါ သင်တို့သည် လက်နက်ကိုင်အသင်းမဟုတ်သည့်အသင်းကို ရလိုကြ၏။ အလ္လာဟ်အသျှင်မြတ်သည် မိမိ၏ဗျာဒိတ်စကားတော်အားဖြင့် သစ္စာတရားတော်ကို အောင်မြင်စေ တော်မူမည်။ မိစ္ဆာဒိဌိတို့ကို အပြစ်မှဖြတ်ပစ်တော်မူမည်ဟု ဆုံးဖြတ်တော်မူပြီ။
8|8|၈။	အပြစ်ရှိသူများ ဘယ်လောက်ပင် ခုခံသော်လည်း အသျှင်မြတ်သည် သစ္စာတရားတော်ကို အောင်မြင်စေတော်မူမည်။ ဂုဏ်မောက်ဝါကြွားခြင်းကို အလဟဿဖြစ်စေတာ်မူမည်ဟုလည်း ဆုံးဖြတ်တော်မူပြီ။
8|9|၉။	သင်တို့သည် မိမိတို့၏ အသျှင်သခင်၏ စောင့်ရှောက်ခြင်းကျေးဇူးတော်ကို ရှာမှီးသောအခါ အသျှင်မြတ်က ငါသည် သင်တို့အား ကောင်းကင်တမန်တော်တစ်ထောင်အားဖြင့် စောင်မတော် မူမည်။ သူတို့သည် စီတန်းလာကြလိမ့်မည်။
8|10|၁ဝ။	အလ္လာဟ်အသျှင်မြတ်သည် ဤအကြောင်းကို မင်္ဂလာရှိသောသတင်းကောင်းအဖြစ်ဖြင့် ဗျာဒိတ်ပေး တော်မူ၏။ သင်တို့စိတ်နှလုံးမတုန်လှုပ်ပဲ ချမ်းသာဖို့ရာဖြစ်၏။ အလ္လာဟ်အသျှင်မြတ်၏ အစောင်အမ တော်ကြောင့်သာလျှင် စစ်အောင်နိုင်၏။ မှတ်သားကြလော့။ အလ္လာဟ်အသျှင်မြတ်သည် အနန္တ တန်ခိုးတော်သခင်၊ အနန္တဉာဏ်တော်ရှင်ဖြစ်တော်မူ၏။
8|11|၁၁။	ငါအသျှင်မြတ်သည် သင်တို့အပေါ်သို့ အိပ်စက်ခြင်းကို အသျှင်မြတ်အထံတော်မှ လုံခြံုစိတ်ချခြင်း အနေနှင့် ချပေးတော်မူသောအခါ မိုးကောင်းကင်မှ မိုးရေသွန်းရွာစေတော်မူသောအခါ အသျှင်မြတ် သည် ထိုရေအားဖြင့် သင်တို့ကို သန့်ရှင်းစင်ကြယ်တော်မူ၏။ ရှိုင်တန်မာရ်နတ်ကို ကြောက်ရွံ့တုန်လှုပ် ခြင်းစိတ်ကို သင်တို့ထံမှ ဖယ်ရှားတော်မူ၏။ သင်တို့၏ စိတ်နှလုံးများကို ရဲရင့်တင်းမာစေတော်မူ၏။ သင်တို့၏ ခြေလှမ်းများကို မြဲမြံစေတော်မူ၏။
8|12|၁၂။	သင်၏အသျှင်သခင်သည် ကောင်းကင်တမန်တော်တို့အား ငါအသျှင်မြတ်သည် သင်တို့နှင့်အတူ တကွရှိတော်မူ၏။ ထို့ကြောင့် ယုံကြည်သူတို့အား ရဲရင့်တည်ကြည်စေကြလော့။ ငါသည် မယုံကြည်သူ တို့ နှလုံးအိမ်အတွင်းသို့ ကြောက်ရွ့ံခြင်းကို ထည့်သွင်းတော်မူမည်။ သူတို့၏လည်ပင်းကို ခုတ်ဖြတ် ကြလော့။ သူတို့၏လက်ဖျားကို ဖြတ်ကြလော့ဟု ဗျာဒိတ်ပေးတော်မူ၏။
8|13|၁၃။	သူတို့သည် အလ္လာဟ်အသျှင်မြတ်နှင့် အသျှင်မြတ်၏တမန်တော်ကို ခုခံတိုက်ခိုက်သောကြောင့် ယင်းသို့ စီရင်တော်မူကြ၏။ အကြင်သူသည် အလ္လာဟ်အသျှင်မြတ်နှင့် အသျှင်မြတ်တမန်တော်ကို ခုခံတိုက်ခိုက်အံ့။ ထိုသူကို အလ္လာဟ်အသျှင်မြတ်သည် ပြင်းပြင်းထန်ထန် အပြစ်ပေးတော်မူ၏။
8|14|၁၄။	၎င်းသည် အသျှင်မြတ်၏ စီရင်ချက်တော်တည်း။ ထို့ကြောင့် ၎င်းကို မြည်းကြလော့။ မိစ္ဆာမိုက်တို့ အတွက် ငရဲမီးအပြစ်ဒဏ်တော်ရှိကြောင်းကို မှတ်ကြလော့။
8|15|၁၅။	အို-ယုံကြည်သူအပေါင်းတို့ သင်တို့သည် မယုံကြည်သူတို့ကို စစ်မြေပြင်တွင် ရင်ဆိုင်တွေ့သောအခါ သူတို့အား ကျောမပေးကြလင့်။
8|16|၁၆။	အကြင်သူသည် စစ်အချီအတက် လွှဲပြောင်းရန်သော်လည်းကောင်း၊ အခြားစစ်တပ်များနှင့် ပူးပေါင်း ဆုံမိရန်သော်လည်းကောင်း၊ မဟုတ်ဘဲ အခြားအကြောင်းများကြောင့် စစ်မြေပြင်၌ ရန်သူများကို ကျောပေး၏။ ထိုသူသည် အလ္လာဟ်အသျှင်မြတ်အား အမှန်ပင် အမျက်ထွက်တော်မူစေ၏။ ထိုသူ၏ နေရာဌာနသည် အလွန်ဆိုးယုတ်သော ခရီးဆုံးဖြစ်သည့် ငရဲသာတည်း။
8|17|၁၇။	ယုံကြည်သူတို့ သင်တို့သည် ရန်သူမိစ္ဆာဒိဌိတို့ကို သတ်ဖြတ်သည်မဟုတ်၊ အလ္လာဟ်အသျှင်မြတ် ကွပ်မျက်တော်မူသည်သာဖြစ်၏။ သင်တို့ မိုဟမ္မဒ်သည် ရန်သူတို့ကို ပစ်ခတ်သောအခါ သင်ပစ်ခတ် သည်မဟုတ်ပေ။ အလ္လာဟ်အသျှင်မြတ် ပစ်ခတ်တော်မူသည်သာဖြစ်၏။ ယင်းသို့ စီရင်တော်မူခြင်းမှာ အလ္လာဟ်အသျှင်မြတ်သည် ယုံကြည်သူတို့ကို အထံတော်မှ မင်္ဂလာရှိသော စုံစမ်းခြင်းဖြင့် စုံစမ်းဖို့ရာ ဖြစ်၏။ အလ္လာဟ်အသျှင်မြတ်သည် ကြားတော်မူသောအသျှင်၊ သိတော်မူသောအသျှင် ဖြစ်တော် မူသည်ကို မှတ်သားကြလော့။
8|18|၁၈။	ထိုအကြောင်းအရာသည် အဖြစ်မှန်သာတည်း။ မိစ္ဆာဒိဌိတို့၏ အကြံအစည်ကို ညံ့ဖျင်းအောင် ပြုလုပ်သောသူသည် အလ္လာဟ်အသျှင်မြတ်ဖြစ်တော်မူသည်ကို မှတ်သားကြလော့။
8|19|၁၉။	အို-ကိုရိုင်ရှိအမျိုးသားအပေါင်းတို့ သင်တို့သည် တရားစီရင်ဆုံးဖြတ်ချက်ကို ရှိမှီးကြလျှင် သင်တို့ထံ သို့ ဆုံးဖြတ်ချက် ယခုလာပြီ။ အကယ်၍ သင်တို့သည် ယုံကြည်သူတို့အား မတရားနှိပ်စက်ခြင်းကို ရပ်စဲလျှင် သင်တို့အတွက် မင်္ဂလာရှိလိမ့်မည်။ သို့သော် သင်တို့သည် ပြန်တိုက်လျှင် ငါအသျှင်မြတ်လည်း ပြန်တိုက်မည်။ သင်တို့၏ စစ်တပ်သည် မည်မျှပင်ကြီးမားလင့်ကစား သင်တို့အား အကျိုးတစ်စုံတစ်ခု ပေးလိမ့်မည်မဟုတ်ပေ။ အလ္လာဟ်အသျှင်မြတ်သည် ယုံကြည်သူတို့နှင့်အတူတကွရှိတော်မူသည်ကို မှတ်သားကြလော့။
8|20|၂ဝ။	အို-ယုံကြည်သူအပေါင်းတို့ သင်တို့သည် အလ္လာဟ်အသျှင်မြတ်နှင့် အသျှင်မြတ်၏တမန်တော်ကို နာခံကြလော့။ သင်တို့သည် တမန်တော်သြဝါဒပေးသည်ကို ကြားရသောအခါ သူ့ထံမှ လှည့်မသွား ကြလင့်။
8|21|၂၁။	အကျွနု်ပ်တို့သည် ကြားကြပါ၏ဟု ဆိုကြ၏။ သို့သော် သူတို့မကြားကြပေ။ ဤသူတို့ကဲ့သို့ မဖြစ်ကြ လင့်။
8|22|၂၂။	မှတ်သားကြလော့။ အလ္လာဟ်အသျှင်မြတ်ရှေ့တော်ဝယ် အဆိုးယုတ်ဆုံးသောတိရစ္ဆာန်မှာ အသိဉာဏ်ကင်းမဲ့သော နားပင်းသူနှင့် ဆွံ့အသူများဖြစ်ကြ၏။
8|23|၂၃။	သူတို့တွင် တစ်စုံတစ်ခုသော သုမင်္ဂလာကို အလ္လာဟ်အသျှင်မြတ် မြင်တော်မူပါလျှင် အသျှင်မြတ်သည် သူတို့အား ကြားစေတော်မူခဲ့မည်။ သို့သော် အကယ်၍ အလ္လာဟ်အသျှင်မြတ်သည် သူတို့အား ကြားစေတော်မူခဲ့လျှင် သူတို့သည် မနှစ်မြို့ဘဲ လှည့်သွားလေမည်သာတည်း။
8|24|၂၄။	အို-ယုံကြည်သူအပေါင်းတို့ အသျှင်မြတ်သည် သင်တို့အား အသက်ရှင်စေသောအရာသို့ ခေါ်တော် မူသောအခါ သင်တို့သည် အလ္လာဟ်အသျှင်မြတ်နှင့် အသျှင်မြတ်၏ တမန်တော်ကို နာခံကြလော့။ အသျှင်မြတ်သည် လူသားနှင့် လူသား၏စိတ်နှလုံးစပ်ကြားတွင် ရှိတော်မူကြောင်း အသျှင်မြတ် အထံတော်၌ သင်တို့ကို စုဝေးမည်ဖြစ်ကြောင်းတို့ကို မှတ်သားကြလော့။
8|25|၂၅။	သင်တို့အနက် ဒုစရိုက်ပြစ်မှု ကျူးလွန်သူတို့အပေါ်သာ သီးသန့်၍ ကျရောက်မည်မဟုတ်သော ဘေးဒုက္ခကို ကြောက်ရွံ့ရှောင်ရှားကြလော့။ အလ္လာဟ်အသျှင်မြတ်သည် အပြစ်ဒဏ်ပေးတော်မူရာ၌ ပြင်းထန်တော်မူကြောင်းကို မှတ်သားကြလော့။
8|26|၂၆။	သင်တို့သည် အရေအတွက်အားဖြင့်နည်းပါး၍ ကမ္ဘာမြေပေါ်ဝယ် အင်အားချိနဲ့သဖြင့် လူတို့ သုတ်သင်ရှင်းလင်းပြစ်မည်ကို စိုးရိမ်ကြောင့်ကြရသောအခါ အသျှင်မြတ်သည် သင်တို့အား ခိုလှုံစရာ ပေးသနားတော်မူခြင်း၊ မိမိ၏ အစောင့်အရှောက်တော်အားဖြင့် သင်တို့ကို အင်အားဖြည့်တင်းတော် မူခြင်း၊ မွန်မြတ်သော ခဲဘွယ်ဘောဇဉ်များကို ပေးသနားတော်မူခြင်းတို့ကို သတိရကြလော့။ ယင်းသို့ ကျေးဇူးပြုတော်မူခြင်းမှာ သင်တို့သည် အသျှင်မြတ်၏ ဂုဏ်ကျေးဇူးတော်ကို ချီးကျူးဖို့ရာဖြစ်၏။
8|27|၂၇။	အို-ယုံကြည်သူအပေါင်းတို့ သင်တို့သည် အလ္လာဟ်အသျှင်မြတ်နှင့် အသျှင်မြတ်၏ တမန်တော်ကို သစ္စာမဖောက်ကြလင့်။ သင်တို့အား ယုံမှတ်အပ်နှံထားသည်များကို တမင်သစ္စာမဖောက်ကြလင့်။
8|28|<၂၈။	သင်တို့၏ စည်းစိမ်ဥစ္စာ၊ သားသမီး အေြ>ွခအရံတို့သည် သင်တို့အား စမ်းသပ်ဖို့ရာဖြစ်ကြကြောင်း အလ္လာဟ်အသျှင်မြတ်အထံတော်၌ ကြီးမားသောဆုတော်ရှိကြောင်းတို့ကို မှတ်သားကြလော့။
8|29|၂၉။	အို-ယုံကြည်သူအပေါင်းတို့ သင်တို့သည် အလ္လာဟ်အသျှင်မြတ်အမှုတော်ကို ကြေကုန်လျှင် အသျှင်ိ မြတ်သည် သင်တို့အား အမှားအမှန်ကို ခွဲခြားဖို့ရာ စံချိန်ပေးသနားတော်မူမည်။ သင်တို့ထံမှ မိမိတို့၏ မကောင်းစိတ်နှင့် မကောင်းမှုများကို ဖယ်ရှားတော်မူမည်။ သင်တို့ကို အပြစ်လွှတ်တော်မူမည်။ အလ္လာဟ်အသျှင်မြတ်သည် အနန္တကောင်းချီးမင်္ဂလာတော်သခင် ဖြစ်တော်မူ၏။
8|30|၃ဝ။	မယုံကြည်သူတို့သည် သင်မိုဟမ္မဒ်အား သေလောက်အောင် နာကျင်စေရန်ကိုသော်လည်းကောင်း၊ သတ်ပစ်ရန်ကိုသော်လည်းကောင်း၊ မောင်းနှင်ထုတ်ရန်ကိုသော်လည်းကောင်း ကြံစည်အားထုတ် သောအခါ သူတို့သည် အကြံထုတ်ကြ၏။ အလ္လာဟ်အသျှင်မြတ်လည်း အကြံထုတ်တော်မူ၏။ သို့သော် အလ္လာဟ်အသျှင်မြတ်သည် အကြံထုတ်သူအပေါင်းတို့၌ အထွဋ်အခေါင်ဖြစ်တော်မူ၏။
8|31|၃၁။	မိစ္ဆာဒိဌိတို့အား ငါအသျှင်မြတ်၏ နှုတ်ကပတ်တော်များကို ရွတ်ဖတ်ပြသောအခါ သူတို့သည် အကျွနု်ပ်တို့သည် ကြားကြပြီ။ အကျွနု်ပ်တို့သည် အလိုရှိလျှင် ယင်းဂါထာများကဲ့သို့ ဂါထာများကို ပြောဆိုစွမ်းနိုင်ကြ၏။ မှတ်သားကြလော့။ ဤကျမ်းသည် ရှေးဟောင်းတို့ဖန်တီးသောပုံပြင်ဝထ္ထုများ သာတည်း။ အခြားအရာတစ်စုံတစ်ခုမျှမဟုတ်ပေဟု ဆိုကြ၏။
8|32|၃၂။	သူတို့သည် အို-အလ္လာဟ်အသျှင်မြတ် ဤကျမ်းတော်သည် အသျှင်အထံတော်မှ သစ္စာတရားတော် အမှန်ပင်ဖြစ်ပါလျှင် အကျွနု်ပ်တို့အပေါ်သို့ ကျောက်စလစ်မိုး ရွာသွန်းစေတော်မူပါ။ သို့မဟုတ် နာကျင်ဖွယ်သော အပြစ်ဒဏ်အချို့ကို ချတော်မူပါဟု တင်လျှောက်ကြ၏။
8|33|၃၃။	သို့သော အလ္လာဟ်အသျှင်မြတ်သည် သူတို့အား သင်သည် သူတို့နှင့်အတူတကွရှိနေစဉ် အပြစ်ဒဏ် တပ်ရိုက်တော့မည်မဟုတ်ပေ။ သူတို့သည် ငါအသျှင်မြတ် အပြစ်လွှတ်တော်မူခြင်းကို ရှာမှီးနေစဉ် လည်း သူတို့ကို အပြစ်ဒဏ်ခတ်မည်မဟုတ်ပေ။
8|34|၃၄။	မိစ္ဆာဒိဌိတို့သည် ဘေးမဲ့ပလီကျောင်းတော်၏ ဂေါပကလူကြီးဖြစ်ထိုက်သူမဟုတ်ဘဲ အသျှင်မြတ်၏ ကျေးတော်မျိုး၊ ကျွန်တော်မျိုးတို့အား ပလီကျောင်းတော်မှ တားမြစ်ကာဆီးထားသည့်ပြစ်မှုကြောင့် သူတို့ကို အလ္လာဟ်အသျှင်မြတ်သည် အပြစ်ဒဏ်ပေးတော်မမူလောက်အောင် သူတို့မှာ အဘယ် ထုခြေချက်ရှိကြသနည်း။ ပလီကျောင်းတော်၏ ဂေါပကလူကြီးဖြစ်ထိုက်သူတို့မှာ အလ္လာဟ် အသျှင်မြတ်၏ အမှုတော်ကို ကြေကုန်သူများသာဖြစ်၏။ သို့သော် သူတို့အနက် များလှစွာသော သူတို့သည် မသိကြပေ။
8|35|၃၅။	ပလီကျောင်းတော်၌ သူတို့၏ဝတ်ပြုခြင်းသည် ဘာမျှမဟုတ်ပေ။ လေချွန်ခြင်းနှင့် လက်ခုပ်တီးခြင်းသာ ဖြစ်၏။ ထို့ကြောင့် သူတို့ထံသို့ သင်တို့သည် မယုံကြည်သောကြောင့် အပြစ်ဒဏ်တော်ကို ခံစားကြ လော့ဟု ဗျာဒိတ်တော်လာ၏။
8|36|၃၆။	မှတ်သားကြလော့ မိစ္ဆာဒိဌိတို့သည် မိမိတို့ဥစ္စာပစ္စည်းကို လူသားတို့အား အလ္လာဟ်အသျှင်မြတ်၏ လမ်းတော်ကြီးမှ တားဆီးပိတ်ပင်ဖို့ရာ သုံးစွဲကြ၏။ သူတို့သည် ဥစ္စာပစ္စည်းကို သုံးစွဲလတ္တံ့။ ထို့နောက် ၎င်းသည် သူတို့အတွက် ကြီးမားသော စိတ်ဒုက္ခဖြစ်လတ္တံ့။ ထို့နောက် သူတို့သည် နိုင်နင်းခြင်း ခံကြရလတ္တံ့။ မယုံကြည်သူတို့သည် ငရဲတွင် စုဆောင်းခြင်းခံကြရလတ္တံ့။
8|37|၃၇။	ယင်းသို့ စုဆောင်းခြင်းမှာ အလ္လာဟ်အသျှင်မြတ်သည် သူယုတ်မာတို့အား သူတော်ကောင်းတို့မှ ခွဲထုတ်တော်မူရန်ဖြစ်၏။ အလ္လာဟ်အသျှင်မြတ်သည် သူယုတ်မာတို့ကို တစ်ယောက်အပေါ်တွင် တစ်ယောက်ကိုထား၍ စုံုတော်မူပြီးလျှင် ငရဲအတွင်းသို့ သွတ်သွင်းတော်မူလိမ့်မည်။ ဤလူများသည် အမှန်ပင် ဆုံးရှုံးရသူများဖြစ်ကြ၏။
8|38|၃၈။	မယုံကြည်သူတို့အား သူတို့သည် ယုံကြည်သူတို့အား မတရားနှိပ်စက်ညှင်းပန်းမှုကို ရပ်တန့်ကြလျှင် သူတို့၏ လွန်ပြီးသောပြစ်မှုများကို ချမ်းသာပေးတော်မူမည်။ သို့သော် မတရားညှင်းပန်းမှုကို တဖန် ပြန်၍ပြုကျင့်ကြသော် သူတို့အလျင် သွားလေသူတို့၏အဖြစ်အပျက်သည် သူတို့အတွက် သတိပေး သင်ခန်းစာတစ်စောင်ဖြစ်၏ဟု ဟောကြားလော့။
8|39|၃၉။	မတရားညှင်းပန်းမှုမရှိဘဲ ဘာသာအယူဝါဒသည် အလ္လာဟ်အသျှင်မြတ်အဖို့သာလျှင် ဖြစ်သည်တိုင် အောင် သူတို့အား စစ်ပြိုင်ဆိုင်တိုက်ခိုက်ကြလော့။ သို့သော် သူတို့သည် စစ်ရပ်စဲကြလျှင် မှတ်သား ကြလော့။ အလ္လာဟ်အသျှင်မြတ်သည် သူတို့၏ပြုကျင့်မှုကို သိတော်မူသောအသျှင်တည်း။
8|40|၄ဝ။	သူတို့သည် လှည့်သွားကြလျှင် အလ္လာထဟ်အသျှင်မြတ်သည် သင်တို့၏ အဆွေခင်ပွန်း၊ အတိုင်းထက် အလွန်မြင့်မြတ်ဆသောနာယက၊ အတိုင်းထက်အလွန် မြင့်မြတ်သော ကူညီစောင်မသူဖြစ်တော် မူသည်တို့ကို မှတ်သားကြလော့။
8|41|၄၁။	သင်တို့သည် အလ္လာဟ်.အသျှင်ကို ယုံကြည်သူများဖြစ်ကြလျှင် သင်တို့၏ စစ်သုံ့လက်ရပစ္စည်းများ အနက် ငါးပုံတစ်ပုံကို အသျှင်မြတ် တမန်တော်၊ တမန်တော်၏သူဆင်းရဲသားချင်းတို့၊ မိဘမဲ့တို့၊ သူဆင်းရဲတို့ ခရီးသည်တို့အတွက်ဖြစ်သည်ကို မှတ်သားကြလော့။ စစ်တပ်ကြီးနှစ်တပ် ရင်ဆိုင် တိုက်ခိုက်သော အမှားအမှန် ခွဲခြားသောနေ့၌ ငါအသျှင်မြတ်က မိမိကျေးကျွန်တော်ကို ချပေးသနား တော်မူသော ဗျာဒိတ်တော်ကို ယုံကြည်ကြလျှင် ယင်းသို့ မှတ်သားကြလော့။ အလ္လာဟ်အသျှင်မြတ် သည် အရာရာကို ပြုစွမ်းနိုင်တော်မူ၏။
8|42|၄၂။	သင်တို့သည် တောင်ကြားတွင် နီးသောကမ်းဘက်၌ ရှိကြ၏။ ရန်သူစစ်သားများသည် အဝေးဘက် တွင်ရှိကြ၏။ ခရီးသွားကုန်သည်တို့သည် အောက်ချိုင့်ဝှမ်းတွင်ရှိကြ၏။ သင်တို့သည် အချင်းချင်း ယင်းသို့ တွေ့ဆုံရန် ချိန်းချက်ထားသော် သင်တို့သည် ချိန်းချက်ထားသည့်အတိုင်း အမှန်ပင် တွေ့နိုင် ကြမည်မဟုတ်ပေ။ သင်တို့သည် မိမိတို့ စီမံမှုတစ်စုံတစ်ရာမရှိဘဲ ယင်းသို့တွေ့ကြရ၏။ အလ္လာဟ် အသျှင်မြတ်သည် မိမိပြဌာန်းထားတော်မူသော ဗျာဒိတ်တော်ကို ပြည့်စုံစေဖို့ရာ ယင်းသို့ ရင်ဆိုင် တွေ့ဆုံစေတော်မူ၏။ ထိုနေ့၌ စစ်မြေပြင်ဝယ် ကျသောသူမှာ အသျှင်မြတ်သည် အချုပ်အခြာအာဏာ ပိုင်သတော်မူသည်ကို ထင်ရှားသော သက်သေသာဓကရပြီးလျှင် ကျရ၏။ အသက်ရှင်ရသောသူ သည်လည်း ထိုသက်သေသာဓကကြီးကိုရပြီးလျှင် ရှင်ရ၏။ မှတ်သားကြလော့။ အလ္လာဟ်အသျှင် မြတ်သည် ကြားတော်မူသောအသျှင်၊ သိတော်မူသောအသျှင်အမှန်တည်း။
8|43|၄၃။	အလ္လာဟ်အသျှင်မြတ်သည် သင် မိုဟမ္မဒ်အာ သင်၏အိပ်မက်တွင် ရန်သူ၏အင်အား သေးငယ်သည် ဟု ပြသတော်မူ၏။ အကယ်၍ အသျှင်မြတ်သည် သူတို့၏ အင်အားကြီးမားကြောင်းကို ပြသတော် မူလျှင် ယုံကြည်သူသင်တို့သည် တွန့်ဆုတ်ပြီးလျှင် အချင်းချင်း အငြင်းအခုံဖြစ်ခဲ့ကြလတ္တံ့။ သို့သော် အလ္လာဟ်အသျှင်မြတ်သည် သင်တို့အား ကယ်တင်စောင့်ရှောက်တော်မူ၏။ မှတ်သားကြလော့။ အသျှင်မြတ်သည် လူသားတို့၏နှလုံးအိမ်တွင်းရှိသမျှကို အကြွင်းမဲ့သိမြင်တော်မူ၏။
8|44|၄၄။	သင်တို့သည် ရန်သူတို့အား စစ်မြေပြင်၌ ရင်ဆိုင်သောအခါ အလ္လာဟ်သည် သင်မွတ်စလင်(မ်)တို့အား သူတို့ကို အရေအတွက် အနည်းငယ်ကဲ့သို့ မြင်စေတော်မူသောအခါ ရန်သူတို့လည်း သင်တို့ကို အနည်းငယ်ကဲ့သို့ မြင်စေတော်မူသောအခါ အသျှင်မြတ်သည် ပြုရမည့်အလုပ်တစ်ခုကို ပြီးစီးစေ တော်မူရန်ဖြစ်၏။ အမှုအခင်းကိစ္စအဝဝကို အလ္လာဟ်အသျှင်မြတ်အထံတော်သို့ ပြန်မို့မည်သာတည်း။
8|45|၄၅။	အို-ယုံကြည်သူအပေါင်းတို့ သင်တို့သည် ရန်သူစစ်တပ်နှင့် ပြိုင်ဆိုင်တိုက်ခိုက်သောအခါ တည်တံ့ ခိုင်မြဲကြလော့။ အသျှင်မြတ်အား အာရုံများစွာပြုကြလော့။ သို့မှသာလျှင် သင်တို့သည် အောင်နိုင် ကြလိမ့်မည်။
8|46|၄၆။	အလ္လာဟ်အသျှင်မြတ်နှင် အသျှင်မြတ်၏ တမန်တော်ကို နာခံကြလော့။ အချင်းချင်း အငြင်းအခုံ မပြုကြလင့်။ သို့ပြုလျှင် သင်တို့သည် တွန့်ဆုတ်၍ အားပြတ်သွားတတ်၏။ သို့သော် တည်တံ့ခိုင်မြဲ ကြလော့။ အလ္လာဟ်အသျှင်မြတ်သည် တည်ကြည်မြဲမြံသောသူတို့နှင့်အတူတကွ ရှိတော်မူ၏။
8|47|၄၇။	သင်တို့သည် လူမြင်ရန်နှင့် လူအများကို အလ္လာဟ်အသျှင်မြတ်၏ လမ်းမတော်ကြီးမှ တားမြစ်ပိတ်ပင် ထားရန် မိမိတို့အိမ်များမှ အဝါအကြွား ပြောဆိုလျက် ထွက်လာသောသူတို့နှင့် မတူစေကြလင့်။ အလ္လာဟ်အသျှင်မြတ်သည် သူတို့ကျင့်ကြံမှုအားလုံးကို ဝိုင်းဝန်းထားတော်မူ၏။
8|48|၄၈။	ရှိုင်တန်မာရ်နတ်သည် ထိုသူတို့အား သူတို့၏ပြုကျင့်မှုများကို မင်္ဂလာရှိသည်ဟု ထင်မှတ်စေ၍ ဟယ်-အဆွေတို့ အကျွနု်ပ်သည် သင်တို့ကို ကာကွယ်စောင့်ရှောက်သူဖြစ်၍ သင်တို့ကို လူသား တစ်စုံတစ်ယောက်မျှ ယနေ့ မနိုင်နင်းနိုင်ဟု ပြောဆို၏။ သို့သော် စစ်သည်များ တစ်ဖက်က တစ်ဖက်ကို မြင်ရသောအခါ ရှိုင်တန်သည် အကျွနု်ပ်သည် သင်တို့မှ အမှန်ကင်းလွတ်၏။ အကျွနု်ပ်သည် သင်တို့မမြင်သောအရာကို ဧကန်မြင်၏။ အကျွနု်ပ်သည် အလ္လာဟ်အသျှင်မြတ်အား မုချကြောက်ရွံ့၏။ အလ္လာဟ်အသျှင်သည် အပြစ်ဒဏ်ခတ်ရာ၌ အမှန် ခက်ထန်ပြင်းပြတော်မူ၏ဟု ပြောဆိုပြီးလျှင် ထွက်ပြေး၏။
8|49|၄၉။	ယုံကြည်ဟန်ဆောင်သူများနှင့် မိမိတို့စိတ်နှလုံးတွင် မိစ္ဆာရောဂါ စွဲကပ်နေသောသူတို့သည် ဟယ် အချင်းတို့ ထိုသူများကို ၎င်းတို့၏ ဘာသာအယူဝါဒက လှည့်ဖြားထား၏ဟု ပြောကြ၏။ အကြင်သူ သည် အလ္လာဟ်အသျှင်မြတ်ကို ယုံကြည်ကိုးစား၏။ အလ္လာဟ်အသျှင်သည် အနန္တတန်ခိုးတော်သခင်၊ အနန္တရွှေဉာဏ်တော်ရှင်ဖြစ်တော်မူကြောင်းကို ထိုသူ တွေ့ရမည်သာတည်း။
8|50|၅ဝ။	ကောင်းကင်တမန်တော်များသည် မယုံကြည်သူတို့အား မျက်နှာနှင့်ကျောကို ရိုက်နှက်၍ သင်တို့သည် လောင်ကျွမ်းခြင်းအပြစ်ဒဏ်တော်ကို ခံစားကြလော့ဟု ဆိုလျက် လက်ခံသည်ကို သင်မြင်ရလျှင် ကောင်းလေစွ။
8|51|၅၁။	ယင်းအပြစ်ဒဏ်တော်သည် သင်တို့ တင်ကြိုပို့နှင့်ထားသော ပြုကျင့်မှုများကြောင့်ဖြစ်၏။ အလ္လာဟ် အသျှင်မြတ်သည် မိမိ၏ကျေးတော်မျိုး၊ ကျွန်တော်မျိုးတို့အတွက် နှိပ်စက်တတ်သူဖြစ်တော်မမူပေ။
8|52|၅၂။	သူတို့သွားရာလမ်းသည် ဖာရောမင်း၏ အမျိုးသားတို့နှင့် သူတို့အထက် ရှေးကျသောသူတို့၏ သွားရာလမ်းကဲ့သို့ဖြစ်၏။ သူတို့သည် အလ္လာဟ်နှုတ်ကပတ်တော်များကို မယုံကြည်ကြ။ အလ္လာဟ် အသျှင်မြတ်သည် သူတို့ကို ပြစ်မှုကျူးလွန်နေစဉ်ခေါ်ယူတော်မူ၏။ မှတ်သားကြလော့။ အလ္လာဟ် အသျှင်မြတ်သည် တန်ခိုးခွန်အားကြီးတော်မူ၏။ အပြစ်ဒဏ်ခတ်ရာ၌ ခက်ထန်ပြင်းထန်တော်မူ၏။
8|53|၅၃။	ယင်းသို့ အပြစ်ဒဏ်ခတ်တော်မူခြင်းမှာ အလ္လာဟ်အသျှင်မြတ်သည် လူမျိုးတစ်မျိုးအား မိမိပေးသနား တော်မူသော ကောင်းကြီးမင်္ဂလာတော်ကို ထိုသူတို့သည် မိမိတို့၏ စိတ်နှလုံးအတွင်းရှိသည်ကို ရှေးဦးပထမ မပြောင်းလဲသမျှကာလပတ်လုံး ပြောင်းလဲတော်မမူသောကြောင့်ဖြစ်၏။ အသျှင်မြတ် သည် ကြားတော်မူသောအသျှင်၊ သိတော်မူသောအသျှင်ဖြစ်တော်မူ၏။
8|54|၅၄။	သူတို့၏သွားရာလမ်းသည် ဖာရောမင်း၏ အမျိုးသားနှင့် ၎င်းတို့ထက် ကျေးရှသော သူတို့၏လမ်းနှင့် အတူတူဖြစ်၏။ သူတို့သည် မိမိတို့၏ ကျေးဇူးတော်သခင်၏ နှုတ်ကပတ်တော်များကို မယုံကြည် ဖယ်ရှားကြ၏။ ထို့ကြောင့် ငါအသျှင်မြတ်သည် သူတို့အား ၎င်းအပြစ် ကျူးကျော်နေစဉ် သုတ်သင် ရှင်းလင်းတော်မူ၏။ ဖာရောမင်း၏ အသင်းသားများကို ရေနှစ်သတ်တော်မူ၏။ သူတို့အားလုံးသည် အကုသိုလ်ပွားများသူများဖြစ်ကြ၏။
8|55|၅၅။	မှတ်သားကြလော့။ အလ္လာဟ်အသျှင်မြတ်၏ မျက်မှောက်တော်ဝယ် အဆိုးဝါးဆုံးသောတိရစ္ဆာန်များ သည် ကျေးဇူးကန်သော မိစ္ဆာဒိဌိများဖြစ်ကြ၏။
8|56|၅၆။	ထိုသူများနှင့် သင်သည် ပဋိညာဉ်စာချုပ် ချုပ်ထား၏။ သူတို့သည် အခွင့်အရေးကြံုတိုင်း သူတို့ စာချုပ်ကို ဖောက်ဖျက်၏။ အလ္လာဟ်အသျှင်မြတ်၏အမှုတော်ကို မထမ်းရွက်ကြပေ။
8|57|၅၇။	အကယ်၍ သင်သည် သူတို့နှင့်စစ်ဖြစ်လျှင် သူတို့နောက်ကွယ်တွင်ရှိသူများ ကြောက်လန့် တုန်လှုပ် အောင် သူတို့ကို တိုက်ခိုက်လော့။ သူတို့သည် သတိတရား ရကောင်းရလိမ့်မည်။
8|58|၅၈။	အကယ်၍ သင်သည် သူတို့ထံမှ သစ္စာဖောက်မှုကို စိုးရိမ်လျှင် သူတို့နှင့် ချုပ်ဆိုထားသော ပဋိညာဉ် စာချုပ်ကို တရားမျှတစွာ ပြန်ဖျက်လော့။ မှတ်သားကြလော့။ အလ္လာဟ်.အသျှင်မြတ်သည် သစ္စာဖောက်သူတို့ကို နှစ်သက်တော်မမူပေ။
8|59|၅၉။	မယုံကြည်သူအား ၎င်းတို့သည် အလ္လာဟ်အသျှင်မြတ်၏ စီမံကိန်းမှလွတ်အောင်ပြေးနိုင်သည်ဟု မယူဆစေလင့်။ မှတ်သားကြလော့။ သူတို့သည် လွတ်အောင်မပြေးနိုင်ပေ။
8|60|၆ဝ။	သင်သည် မိမိ၏လက်နက်ကိုင်တပ်သားများနှင့် မြင်းတပ်ကို အသင့်ပြင်ဆင်ထားလော့။ သို့မှသာ သင်သည် အလ္လာဟ်စူအသျှင်မြတ်၏ရန်သူကိုလည်းကောင်း၊ သင်၏ရန်သူကိုလည်းကောင်း၊ ဤရန်သူများမှတစ်ပါး သင်မသိသောသူများကိုလည်းကောင်း ထိတ်လန့်စေမည်။ ထို သင်မသိသော သူများကို အသျှင်မြတ်သည် သိတော်မူ၏။ သင်တို့သည် မည်သည့်အရာကိုမဆို အလ္လာဟ် အသျှင်မြတ်၏လမ်းတော်၌ သုံးစွဲကြအံ့။ သင်တို့အား ထိုသုံးစွဲသောအရာကို အပြည့်အစုံ ပြန်ဆပ်တော် မူလိမ့်မည်။ သင်တို့ကို မတရားပြုလုပ်မည်ဟုတ်ပေ။
8|61|၆၁။	အကယ်၍ ရန်သူတို့သည် စစ်ပြေငြိမ်းလိုလျှင် သင်လည်း စစ်ပြေငြိမ်းဘက်သို့ ယိမ်းယိုင်၍ အလ္လာဟ် အသျှင်မြတ်အား ယုံကြည်ကိုးစားလာ့။ မှတ်သားလော့။ အသျှင်မြတ်သည် ကြားတော်မူသောအသျှင်၊ သိတော်မူသောအသျှင်ဖြစ်တော်မူ၏။
8|62|၆၂။	အကယ်၍ သူတို့သည် သင့်အား လိမ်လည်သစ္စာဖောက်လျှင် အလ္လာဟ်အသျှင်မြတ်သည် သင့်အဖို့ရာ လုံလောက်တော်မူသည်ကို မှတ်သားလော့။ အလ္လာဟ်အသျှင်မြတ်သည် သင့်အား မိမိ၏ အစောင့် အရှောက်တော်နှင့် ယုံကြည်သူတို့အားဖြင့် ကူညီထောက်ပံ့တော်မူ၏။
8|63|၆၃။	အသျှင်မြတ်သည် ယုံကြည်သူတို့၏ စိတ်နှလုံးများကို ညီညွတ်စေတော်မူ၏။ သင်သည် ကမ္ဘာပေါ်ရှိ ပစ္စည်းအားလုံးကို သုံးစွဲသော်လည်း သူတို့၏ စိတ်နှလုံးများ ညီညွတ်အောင် မပြုစွမ်းနိုင်ပေ။ သို့သော် အသျှင်မြတ်သည် ၎င်းတို့ကို ညီညွတ်စေတော်မူပြီ။ အသျှင်မြတ်သည် အနန္တဘုန်းတန်ခိုးတော်သခင်၊ အနန္တရွှေဉာဏ်တော်ရှင် မုချဖြစ်တော်မူ၏။
8|64|၆၄။	အို-တမန်တော် သင်နှင့် ယုံကြည်သူများမှ သင့်နောက်သို့လိုက်သောသူများအဖို့ အလ္လာဟ်အသျှင် မြတ်သည် လုံလောက်တော်မူ၏။
8|65|၆၅။	အို-တမန်တော်၊ ယုံကြည်သူတို့အား စစ်တိုက်ဖို့ရာဆုံးမလော့။ သင်တို့အနက် စိတ်ထက်သန် ခိုင်မြဲသူ နှစ်ဆယ်ရှိလျှင် ထိုသူတို့သည် ရန်သူနှစ်ရာကို အောင်ကြရလိမ့်မည်။ စိတ်ထက်သန်တည်ကြည်သူ တစ်ရာရှိလျှင် ရန်သူတစ်ထောင်ကို နှိမ်နင်းကြရလိမ့်မည်။ အကြောင်းမူကား ရန်သူတို့သည် မယုံကြည်သူ ပညာကင်းမဲ့သူများဖြစ်သောကြောင့်တည်း။
8|66|၆၆။	အလ္လာဟ်အသျှင်မြတ်သည် သင်တို့စိတ်ပျော့ကြောင်းကို သိမြင်တော်မူ၍ သင်တို့ဝန်ထုပ်ကို ယခု ပေါ့စေတော်မူပြီ။ ထို့ကြောင့် သင်တို့အနက် တည်တံ့ခိုင်မြဲသူတစ်ရာရှိလျှင် ထိုသူတို့သည် အသျှင်မြတ်၏ အခွန်တော်ကြောင့် ရန်သူနှစ်ရာ၊ သင်တို့အနက် တည်တံ့ခိုင်မြဲသူတစ်ထောင်ရှိလျှင် ထိုသူတို့သည် ရန်သူနှစ်ထောင်ကို အသီးသီး အောင်နိုင်ကြရလိမ့်မည်။ အလ္လာဟ်အသျှင်မြတ်သည် တည်တံ့ခိုင်မြဲသူတို့နှင့်အတူတကွ ရှိတော်မူ၏။
8|67|၆၇။	မည်သည့် တမန်တော်မှ ကမ္ဘာမြေပေါ်တွင် စစ်တိုက်သတ်ဖြတ်ခြင်းကိုမပြုဘဲ သုံ့ပန်းမပိုင်ထိုက်ပေ။ သင်တို့သည် လောကစည်းစိမ်ကို မက်မောကြ၏။ အလ္လာဟ်အသျှင်မြတ်သည် သင်တို့အဖို့ နောင် တမလွန်ဘဝကို လိုလားတော်မူ၏။ အလ္လာဟ်အသျှင်မြတ်သည် အနန္တိတန်ခိုးတော်သခင်၊ အနန္တ ဉာဏ်တော်ရှင်ဖြစ်တော်မူ၏။
8|68|၆၈။	ရှေးကပြဌာန်းပြီးသော အလ္လာဟ်အသျှင်မြတ်၏ ပြဌာန်းချက်တော်မရှိခဲ့လျှင် မိမိတို့သိမ်းယူသော အရာများအတွက်ကြောင့် သင်တို့အပေါ်သို့ အလွန်ကြောက်မက်ဖွယ်သော အပြစ်ဒဏ် ကျရောက် ပြီးခဲ့လတ္တံ့။
8|69|၆၉။	ယခုသင်တို့သည် သင်တို့စစ်တိုက်၍ရသောအရာများကို တရားဝင်၍ မွန်မြတ်သောပစ္စည်းအဖြစ်ဖြင့် သုံးစွဲကြလော့။ အလ္လာဟ်အသျှင်မြတ်၏အမှုတော်ကို ကြေကုန်ကြလော့။ မှတ်သားကြလော့။ အလ္လာဟ်အသျှင်မြတ်သည် အပြစ်လွှတ်တော်မူသောအသျှင်၊ ကောင်းချီးမင်္ဂလာပေးသနားတော် မူသောအသျှင် ဖြစ်တော်မူ၏။
8|70|၇ဝ။	အို-တမန်တော် သင်တို့လက်တွင်းရှိ သုံ့ပန်းတို့အား ဟောကြားလော့။ အကယ်၍ အလ္လာဟ်အသျှင် မြတ်သည် သင်တို့၏စိတ်နှလုံးများတွင် ကောင်းခြင်းတစ်စုံတစ်ရာကို တွေ့မြင်တော်မူပါလျှင် အသျှင်မြတ်သည် သင်တို့အား မိမိတို့ထံမှ သိမ်းယူသည်ထက် သာလွန်ကောင်းမွန်သောအရာကို ပေးသနားတော်မူလတ္တံ့။ သင်တို့ကို အပြစ်လွှတ်တော်မူလတ္တံ့။ မှတ်သားကြလော့။ အလ္လာဟ် အသျှင်မြတ်သည် အပြစ်လွှတ်တော်မူသောအသျှင်၊ ကောင်းချီးမင်္ဂလာပေးသနားတော်မူသော အသျှင် ဖြစ်တော်မူ၏။
8|71|၇၁။	အကယ်၍ သူတို့သည် သင့်ကို သစ္စာဖောက်လျှင် သူတို့သည် အထက်ကျော်ကာလက အလ္လာဟ် အသျှင်မြတ်ကို သစ္စာဖောက်လေပြီ။ ထို့ကြောင့် အသျှင်မြတ်သည် သင့်အား သူတို့ကို နှိမ်နင်း စေတော်မူ၏။ အလ္လာဟ်အသျှင်မြတ်သည် သိတော်မူသောအသျှင်၊ ဉာဏ်ပညာရှိတော်မူသော အသျှင် ဖြစ်တော်မူ၏။
8|72|၇၂။	မှတ်သားကြလော့။ ယုံကြည်လျက် မိမိတို့အိုးအိမ်များမှ ထွက်ပြေးပြီးလျှင် မိမိတို့ဥစ္စာပစ္စဝည်း အသက်များအားဖြင့် အလ္လာဟ်အသျှင်မြတ်ဘက်တော်၌ ကြိုးပမ်းအားထုတ်သောသူများ ထို အာဇာနည်တို့ကိုလက်ခံ၍ ကူညီရိုင်င်းပင်းကြသောသူများ ဤသူတို့သည် အချင်းချင်း စောင့်ရှောက် ကြသော အဆွေခင်ပွန်းများဖြစ်ကြ၏။ အကြင်သူတို့သည် ယုံကြည်ကြ၏။ သို့သော် မိမိတို့အိုးအိမ် များကို စွန့်ပစ်ထွက်ပြေးမလာကြ။ ထိုသူတို့သည် မိမိတို့အိမ်မှ ထွက်ပြေးမလာသည့်ကာလပတ်လုံး သင်၌ သူတို့ကို ကာကွယ်စောင့်ရှောက်ရန် တာဝန်မရှိပေ။ သူတို့သည် သင့်အား ဘာသာရေးတွင် ကူညီရန်တောင်းပန်လျှင် သင်၌ သူတို့ကို စောင်မရမည့်တာဝန်ရှိ၏။ သို့သော် သင်တို့နှင့် မဟာမိတ် စာချုပ် ချုပ်ထားသောသူတို့နှင့် ဆန့်ကျင်သော အကူအညီကို မပေးရပေ။ အလ္လာဟ်အသျှင်မြတ် သည် သင်တို့ပြုလုပ်သမျှကို အကြွင်းမဲ့သိမြင်တော်မူသောအသျှင်တည်း။
8|73|၇၃။	မိစ္ဆာဒိဌိများသည် အချင်းချင်း ကာကွယ်စောင့်ရှောက်သူများဖြစ်ကြ၏။ အသင်တို့သည် အထက်ပါ ဗျာဒိတ်တော်အတိုင်း မဆောင်ရွက်ကြလျှင် ကမ္ဘာမြေပေါ်တွင် ပျက်စီးဆုံးရှုံးခြင်းနှင့် မတရား အမှုကြီးများ များပြားလိမ့်မည်။
8|74|၇၄။	ယုံကြည်လျက် မိမိတို့အိုးအိမ်များကိုစွန့်လွှတ်၍ အလ္လာဟ်အသျှင်မြတ်၏ဘက်တော်၌ ကြီးစား အားထုတ်သူတို့နှင့် ထိုသူတို့ကိုလက်ခံ၍ ကူညီစောင့်ရှောက်သောသူတို့ ဤလူနှစ်မျိုးနှစ်စားလုံးသည် အမှန်ပင်ယုံကြည်သူများဖြစ်ကြ၏။ ထိုသူများအတွက် အပြစ်လွှတ်ခြင်းနှင့် ပေါများသောရိက္ခာများ ရှိ၏။
8|75|၇၅။	အကြင်သူတို့သည် နောက်မှယုံကြည်၏။ မိမိတို့အိုးအိမ်များကို စွန့်ပစ်ထွက်ပြေးလာကြ၏။ သင်တို့နှင့် အတူတကွကြိုးစားအားထုတ်ကြ၏။ ထိုသူတို့သည် သင်တို့အထဲမှဖြစ်ကြ၏။ အလ္လာဟ်အသျှင်မြတ်၏ ပညတ်တော်၌ ဆွေမျိုးသားချင်းတို့သည် အချင်းချင်း ပိုမိုနီးစပ်ကြ၏။ မှတ်သားကြလော့။ အလ္လာဟ်အသျှင်မြတ်သည် အရာခပ်သိမ်းကုန်တို့ကို အကြွင်းမဲ့သိမြင်တော်မူ၏။
9|1|၁။	သင်တို့မဟာမိတ်စာချုပ်ချုပ်ဆိုထားသောဆင်းထုကိုးကွယ်သူများအပေါ် ပြုအပ်သောတာဝန်မှ လွတ်ကြောင်းကို အလ္လာဟ်နှင့် အရှင်မြတ်၏ တမန်တော်မြတ်တို့သည် ကြေငြာ၏။
9|2|၂။	သင်တို့သည် ကမ္ဘာမြေတွင် လေးလအတွင်း လွတ်လပ်စွာခရီးသွားလာကြလော့၊ သင်တို့သည် အလ္လာဟ်အရှင် မြတ်လက်တော်မှ မလွတ်မြောက်နိုင်ကြောင်း၊ အလ္လာဟ်အရှင်မြတ်သည် မိစ္ဆာဒိဋ္ဌိတို့အား ဂုဏ်သိမ်ည့ံဖျင်းရှုံ့ချ တော်မူမည့်အကြောင်းတို့ကို မှတ်သားကြလော့။
9|3|၃။	အလ္လာဟ်အရှင်မြတ်နှင့် အရှင်မြတ်၏ တမန်တော်တို့သည် မိစ္ဆာဒိဋ္ဌိတို့အပေါ်ရှိ တာဝန်ဝတ္တရားမှ လွတ်သည်ဟူ၍ အကြီးနေ့၌ အလ္လာဟ်အရှင်နှင့် အရှင့်တမန်တော်သည် လူအားလုံးတို့သို့ အမိန့်တော်ထုတ်ပြန်ကြေငြာတော် မူချက်၊ ထို့ကြောင့်သင်တို့သည် တရားသံဝေဂရလျှင်၊ သင်တို့အတွက် သာလွန်ကောင်းမွန်၏။သို့သော်သင်တို့ သည် တရားတော်ကို ဆန့်ကျင်လျှင် သင်တို့သည် အလ္လာဟ်အရှင်မြတ်၏ လက်တော်မှ မလွတ်မြောက်နိုင် သည်ကို မှတ်သားကြလော့။အို-မိုဟမ္မဒ်၊ သင်သည် မိစ္ဆာဒိဋ္ဌိတို့အား အလွန်ပြင်းပြနာကျင်ဖွယ်သောအပြစ်ဒဏ် တော်အကြောင်းသတင်းကို ဟောကြားလော့။
9|4|၄။	အို-မိုဟမ္မဒ်၊ သင်တို့သည် မိစ္ဆာဒိဋ္ဌိတို့နှင့်မဟာမိတ်စာချုပ်ချုပ်ဆိုထား၏။ထိုသူတို့သည် ထိုစာချုပ်ချုပ်ပြီးမှ သင်၏ အကျိုးကို မဆုတ်ယုတ်စေကြ၊ သင်တို့၏ ဆန့်ကျင်ဘက်ကို မကူညီကြ။ထိုသူတို့ကို ချွင်းချက်ထားတော် မူ၏။စာချုပ်အချိန်ကုန်သည်တိုင်အောင် သင်သည် ထိုစာချုပ်ကို စောင့်ထိန်းလော့။မှတ်သားလော့၊ အလ္လာဟ် အရှင်မြတ်သည် မိမိအမှုတော်ကို ကျေပွန်သူတို့ကို ချစ်မြတ်နိုးတော်မူ၏။
9|5|၅။	လထူးလမြတ်များကုန်လွန်သွားသောအခါ သင်သည် မိစ္ဆာဒိဋ္ဌိတို့အား တွေ့သောနေရာတွင် သတ်ဖြတ်လော့၊ သုံ့ပန်းဖမ်းလော့၊ ဝန်းဝိုင်းထားလော့၊ သူတို့သည် တရားသံဝေဂရကြ၍ ဆွလဝတ်၌ တည်မြဲကြပြီးလျှင် ဇကတ်အလှုကို ပေးကမ်းကြသော် သူတို့အား သူတို့၏ လမ်း၌ လွတ်လပ်စွာသွားစေလော့၊ အလ္လာဟ်အရှင်မြတ် သည် မုချဧကန်အပြစ်လွှတ်တော်မူ၏။ကောင်းကြီးမင်္ဂလာပေးသနားတော်မူ၏။
9|6|၆။	အို-မိုဟမ္မဒ၊ ဆင်းထုကိုးကွယ်သူတို့မှ တစ်စုံတစ်ယောက်သောသူသည် သင်၏ အစောင့်အရှောက်ကို ရှားမှီး၏။ထိုသူသည် အလ္လာဟ်အရှင်မြတ်၏ ဗျာဒိတ်စကားတော်ကို ကြားနိုင်ရန် ရန်သူအား စောင့်ရှောက်လော့။ထို့နောက်သူ့အား သူ၏ လုံခြံုရာဌာနသို့ ပို့ဆောင်လော့၊ အကြောင်းမူကား သူတို့သည် အသိဉာာဏ်မရှိရှာသောသူ များဖြစ်ကြ၏။
9|7|၇။	ဘေးမဲ့ကအ်ဘာပလီဝတ်ကျောင်းတော်ကြီး၌ သင်တို့မဟာမိတ်စာချုပ်ချုပ်ဆိုပြီးသူမိစ္ဆာဒိဋ္ဌိများမှတပါး အခြား မိစ္ဆာဒိဋ္ဌိတို့သည် အလ္လာဟ်နှင့်သော်လည်းကောင်း၊ အရှင်မြတ်၏ တမန်တော်တို့နှင့်သော်လည်းကောင်း၊ အဘယ် သို့ မဟာမိတ်စာချုပ်ချုပ်ဆိုနိုင်မည်နည်း၊ သူတို့သည် သင်တို့အပေါ်တွင် သစ္စာရှိသမျှကာလပတ်လုံး သင်တို့ လည်း သူတို့အပေါ်တွင် သစ္စာရှိကြလော့၊ မှတ်သားကြလော့၊ အလ္လာဟ်အရှင်မြတ်သည် အမှုတော်ကို ကျေကုန် သူတို့ကို ချစ်မြတ်နိုးတော်မူ၏။
9|8|၈။	အခြားမိစ္ဆာဒိဋ္ဌိတို့သည် သင့်အပေါ်၌ အရေးသာသောအခါ မိမိတို့ကတိစာချုပ်ကိုသော်လည်းကောင်း၊ သင့်ကို သော်လည်းကောင်း၊ အရေးမစိုက်ကြချေ၊ ထိုသူတို့နှင့်အဘယ်ကဲ့သို့ မဟာမိတ်စာချုပ်ချုပ်နိုင်အ့ံနည်း၊ သူတို့သည် နှုတ်များဖြင့် သင်တို့ကို စိတ်ကျေနပ်စေ၍ စိတ်နှလုံး၌ သစ္စာဖောက်ကြ၏။သူတို့အနက် အများအပြားသည် ဒုစရိုက်မကောင်းမှုကို ကျူးလွန်သူများဖြစ်ကြ၏။
9|9|၉။	သူတို့သည် အလ္လာဟ်အရှင်မြတ်၏ နှုတ်ကပတ်တော်များကို ပေး၍ အလွန်သေးသိမ်သောအကျိုးကျေးဇူးကို ဝယ်ယူကြ၏။ထို့ကြောင့်သူတို့သည် လူသားတို့ကို အလ္လာဟ်အရှင်မြတ်၏ ကျမ်းတော်မှ တားဆီးကြ၏။မှတ်သားကြလော့။သူတို့ပြုကျင့်လေ့ရှိသသောအမှုသည် အကုသိုလ်မကောင်းမှုသာတည်း။
9|10|၁ဝ။	၎င်းအပြင်သူတို့သည် ယုံကြည်အား ကတိစာချုပ်မတည်မလေးစားကြပေ။ဤသူတို့သည် တရာတော်ကို စော်ကားသူများဖြစ်ကြ၏။
9|11|၁၁။	အကယ်၍သူတို့သည် သတိနောင်တရ၍ အပြစ်ကို ဝန်ချတောင်းပန်ခြင်း၊ ဆွလတ်ဝတ်၌ တည်မြဲခြင်း၊ ဇကတ် အလှုကို ပေးခြင်းတို့ကို ပြုကြလျှင် သူတို့သည် သင်တို့၏ ဘာသာရေးညီအစ်ကိုများဖြစ်ကြ၏။ငါအရှင်မြတ်သည် မိမိ၏ နှုတ်ကပတ်တော်များကို အသိပညာရှိသူတို့အဖို့ အကျယ်တဝန့်ချပေးတော်မူ၏။
9|12|၁၂။	အကယ်၍ သူတို့သည် သင်တို့နှင့်မဟာမိတ်စာချုပ်ချုပ်ပြီးမှ သစ္စာဖောက်ကြ၏၊ သင်တို့၏ ဘာသာအယူဝါဒကို ပုတ်ခတ်ပြောဆိုကြ၏၊ ထိုအယူမှားသောသူတို့ကို တိုက်ခိုက်လော့၊ သို့မှသာ သူတို့သည် ဘာသာအယူဝါဒဖျက်မှု ကို ရပ်စဲကြလိမ့်မည်။မှတ်သားကြလော့၊ သူတို့၌ တည်မြဲသောကတိသစ္စာကျိန်ဆိုချက်များမရှိပေ။
9|13|၁၃။	အကြင်သူတို့သည် မိမိတို့၏ ကျိန်ဆိုသောကတိသစ္စာများကို မစောင့်ထိန်းကြ၊ တမန်တော်ကို မောင်းထုတ်ရန် ကြံစည်ကြ၏၊ သင်တို့ကို စတင်၍ စစ်တိုက်ကြ၏။ထိုသူတို့ကို သင်တို့သည် တိုက်ခိုက်ကြမည်မဟုတ်လော၊ သင်တို့သည် သူတို့ကို ကြောက်ရွံ့သလော၊ သင်တို့သည် ယုံကြည်သူများဖြစ်ကြလျှင်၊ အလ္လာဟ်အရှင်မြတ်အား သာ ကြောက်ရွ့ံအပ်ကြသည်။
9|14|၁၄။	သင်တို့သည် မိစ္ဆာဒိဋ္ဌိတို့အား တိုက်ကြလော့၊ အလ္လာဟ်အရှင်မြတ်သည် သူတို့ကို သင်တို့အားဖြင့် အပြစ်ဒဏ်ပေး တော်မူလိမ့်မည်၊ သူတို့ကို အရေးနိမ့်စေတော်မူမည်၊ သင်တို့အား အောင်စေတော်မူမည်၊ ယုံကြည်သူတို့၏ စိတ်နှလုံးကို သာယာစေတော်မူမည်။
9|15|၁၅။	အရှင်မြတ်သည် သူတို့၏ စိတ်နှလုံးမှ အမျက်ဒေါသကို ဖယ်ရှားတော်မူမည်၊ အလ္လာဟ်အရှင်မြတ်သည် အ ပြစ်လွှတ်လိုတော်မူသောသူကို အပြစ်လွှတ်တော်မူ၏၊ အလ္လာဟ်အရှင်မြတ်သည် သိတော်မူသောအရှင်၊ ဉာာဏ် ပညာရှိတော်မူသောအရှင်ဖြစ်တော်မူ၏။
9|16|၁၆။	သို့မဟုတ် အလ္လာဟ်အရှင်မြတ်သည် သင်တို့အနက် အဘယ်သူတို့သည် အရှင်မြတ်၏ လမ်းတော်ကြီး၌ အားထုတ်၍၊ အလ္လာဟ်အရှင်မြတ်၊ အရှင်မြတ်၏ တမန်တော်နှင့် ယုံကြည်သူတို့မှတပါး အခြားသူတို့နှင့်ရင်းနှီး သောမိတ်မဖွဲ့သောသူတို့ကို သိတော်မမူသေးမီ၊ သင်တို့ကို ငြိမ်သက်စွာထားတော်မူမည်ဟု သင်တို့ယူဆကြ သလော၊ အလ္လာဟ်အရှင်မြတ်သည် သင်တို့ပြုကျင့်သမျှအပေါင်းတို့ကို သိတော်မူ၏။
9|17|၁၇။	မိမိတို့သည် ယုံကြည်သူမဟုတ်ဟု ဝန်ခံသူ၊ ဆင်းတုကိုးကွယ်သူသည် အလ္လာဟ်အရှင်မြတ် ဘေးမဲ့ပလီဝတ် ကျောင်းတော်များ၏ ဂေါပကလူကြီးများမဖြစ်ရပေ။ဤသူများမှာမူကား သူတို့၏ ပြုကျင့်မှုများသည် အကျိုးမဲ့ အချည်းနှီးသာဖြစ်၏။
9|18|၁၈။	အကြင်သူသည် အလ္လာဟ်အရှင်မြတ်နှင့် နောက်ဆုံးနေ့တော်ကြီးကို ယုံကြည်၏။ဆွလဝတ်ပြု၏။ဇကတ်အလှု ကို လှု၏။အလ္လာဟ်အရှင်မြတ်မှတပါး မည်သူ့ကိုမျှ မကြောက်ရွံ့။ထိုသူသာလျှင် အရှင်မြတ်၏ ဘေးမဲ့ပလီ ဝတ်ကျောင်းတော်များ၏ ဂေါပကလူကြီးဖြစ်ရမည်။ဤလူမျိုးအစားသာလျှင် လမ်းမှန်ကို ညွှန်ပြခြင်းခံရသူတို့ ဘောင်၌ ပါဝင်နိုင်ရ၏။
9|19|၁၉။	ဟာဂျ်ပြုသူတို့အား ရေငတ်ပြေအောင် ရေတိုက်ခြင်းနှင့် ဘေးမဲ့ပလီကျောင်းတော်ကို ထိန်းသိမ်းခြင်းတို့သည် အလ္လာဟ်နှင့် နောက်ဆုံးနေ့ကို ယုံကြည်၍ အလ္လာဟ်အရှင်မြတ်၏ လမ်းတော်ကြီး၌ ကြိုးစားအားထုတ်သူနှင့် တန်ဖိုးတူမျှဟု သင်တို့ထင်မှတ်ကြသလော၊ အရှင်မြတ်ရှေ့တော်၌ မတူမျှပေ။အလ္လာဟ်အရှင်မြတ်သည် အကုသိုလ်မကောင်းမှုကို ပြုကျင့်သူတို့ကို လမ်းပြတော်မမူပေ။
9|20|၂ဝ။	အကြင်သူတို့သည် ယုံကြည်ကြ၏။မိမိတို့အိုးအိမ်များကို စွန့်ပစ်ထွက်ပြေး၍ အလ္လာဟ်အရှင်မြတ်၏ လမ်းတော်၌ အသက်စည်းစိမ်ဥစ္စာအားဖြင့် ကြိုးပမ်းကြ၏။ထိုသူတို့သည် အလ္လာဟ်အရှင်မြတ်၏ မျက်မှောက်တော်၌ သာလွန်မြင့်မြတ်အဘိုးတန်ကြ၏။ဤလူများသည် အောင်မြင်သူတို့ဖြစ်ကြ၏။
9|21|၂၁။	သူတို့၏ ကျေးဇူးတော်သခင်သည် သူတို့အား အထံတော်မှ ကောင်းချီးမင်္ဂလာတော်လက်ခံတော်မူခြင်း၊ သူတို့ ထာဝရပျော်ရွှင်မွေ့လျော်ရမည့်ဥယျာဉ်တော်ကြီးများအကြောင်းသတင်းကောင်းကို ဗျာဒိတ်ပေးတော်မူ၏။
9|22|၂၂။	သူတို့သည် ထိုဥယျာဉ်တော်ကြီးများ၌ အစဉ်ထာဝရစံမြန်းရကြလိမ့်မည်။မှတ်သားကြလော့။အလ္လာဟ်အရှင် မြတ်အထံတော်၌ ဆုတော်ကြီးရှိ၏။
9|23|၂၃။	အို-ယုံကြည်သူအပေါင်းတို့၊ သင်တို့၏ အဘသော်လည်းကောင်း၊ ညီအစ်ကိုသော်လည်းကောင်း၊ ယုံကြည်မှု ၌ မဟုတ်ပဲ မယုံကြည်မှု၌ မွေ့လျော်ပျော်ပိုက်ကြလျှင် သင်တို့သည် သူတို့အား အဆွေခင်ပွန်းမဖွဲ့ကြလင့်။သင်တို့အနက် အကြင်သူတို့သည် ထိုသူတို့နှင့်အဆွေခင်ပွန်းဖွဲ့ကြ၏။ထိုသူတို့သည် အကုသိုလ်မှုကို ကျူးကျော် သူများဖြစ်ကြ၏။
9|24|၂၄။	အို-တမန်တော်၊ ဟောကြားလော့၊ သင်တို့၏ မိဘများ၊ သားသမီးများ၊ ညီအစ်ကိုများ၊ ဇနီးများ၊ သင်တို့ စုဆောင်းထားသောဥစ္စာပစ္စည်းများ၊ သင်တို့ရောင်းစွံလိမ့်မည်မဟုတ်ဟု စိုးရိမ်ကြောင့်ကြသောကုန်ပစ္စည်းများ၊ သင်တို့တပ်မက်မောသောအိုးအိမ်များ၊ ဤသည်များကို သင်တို့သည် အလ္လာဟ်အရှင်မြတ်၊ အရှင်မြတ်၏ တမန်တော်၊ အလ္လာဟ်အရှင်မြတ်၏ လမ်းတော်ကြီး၌ ကြိုးစားအားထုတ်မှုတို့ထက် သာလွန်မက်မောမြတ်နိုး ကြလျှင် သင်တို့သည် အလ္လာဟ်အရှင်မြတ်၊ မိမိဗျာဒိတ်တော်ကို ယူလာသည့်တိုင်အောင် စောင့်ဆိုင်းကြလော့။အလ္လာဟ်အရှင်မြတ်သည် မတရားမှုကို ကျူးလွန်သူတို့အား လမ်းပြတော်မမူပေ။
9|25|၂၅။	အလ္လာဟ်အရှင်မြတ်သည် သင်တို့အား စစ်မြေပြင်အများအပြားတွင် အောင်ပန်းကို ပေးသနားတော်မူ၏။ဟူနိန်စစ်ပွဲနေ့၌ သင်တို့အား မိမိတို့၏ စစ်သားဦးရေများပြားမှု၌ ကျေနပ်ဝမ်းမြောက်ကြသည်၊ သို့သော်သင်တို့၏ ကြီးမားသောအင်အားသည် သင်တို့အား အကျိုးမပေးပေ။ကမ္ဘာမြေကြီးသည် အပြောကျယ်သော်လည်း သင်တို့အတွက် ကျဉ်းမြောင်းပေ၏။ထိုအခါသင်တို့သည် ပြန်ပြေးကြ၏။
9|26|၂၆။	ထိုအခါအလ္လာဟ်အရှင်မြတ်သည် မိမိ၏ တမန်တော်နှင့် ယုံကြည်သူတို့ထံ စိတ်အေးချမ်းသာယာမှုကို ချပေး တော်မူ၏။ထို့အပြင်သင်တို့မမြင်ရသောစစ်သည်တော်များကိုလည်း ချပေးတော်မူ၏။မိစ္ဆာဒိဋ္ဌိတို့ကို အပြစ် ပေးတော်မူ၏။၎င်းမှာ မိစ္ဆာဒိဋ္ဌိတို့၏ ဆုလာဘ်ဖြစ်၏။
9|27|၂၇။	ထို့နောက် အလ္လာဟ်အရှင်မြတ်သည် အပြစ်လွှတ်လိုတော်မူသောသူအပေါ်၌ အပြစ်လွှတ်တော်မူ၏။အရှင်မြတ် သည် အပြစ်လွှတ်တော်မူ၏။ကောင်းကြီးမင်္ဂလာပေးသနားတော်မူ၏။
9|28|၂၈။	အို-ယုံကြည်သူအပေါင်းတို့၊ ဆင်းတုရုပ်ပွားကိုးကွယ်သူများသာ မသန့်ရှင်းကြပေ။ထို့ကြောင့်ယခုနှစ်နောက်မှာ သူတို့ကို ဘေးမဲ့ဗလီကျောင်းတော်အနီးသို့ မချဉ်းကပ်စေကြလင့်။အကယ်၍သူတို့နှင့်ရောင်းဝယ်ဖောက်ကားမှု မရှိသဖြင့် သင်တို့သည် ဆင်းရဲမည်ကို စိုးရိမ်ကြောင့်ကြလျှင်၊ အလ္လာဟ်အရှင်မြတ်သည် အလိုတော်ရှိပါလျှင်၊ သင်တို့အား မိမိ၏ ကောင်းကြီးမင်္ဂလာရိက္ခာတော်မှ ကျွေးမွေးထားတော်မူလိမ့်မည်။မှတ်သားကြလော့၊ အလ္လာဟ် အရှင်မြတ်သည် သိတော်မူသောအရှင်၊ ဉာာဏ်ပညာရှိတော်မူသောအရှင်ဖြစ်တော်မူ၏။
9|29|၂၉။	ရှေးကျမ်းတော်များကို ရရှိသူတို့အနက် အကြင်သူတို့သည် အလ္လာဟ်အရှင်မြတ်နှင့် နောက်ဆုံးနေ့တော်ကြီး ကို မယုံကြည်၊ အလ္လာဟ်အရှင်မြတ်သည် မိမိတမန်တော်အားဖြင့် တရားမဝင်ဟု ပြဋ္ဌာန်းထားတော်မူသော အရာဝထ္ထုများကိုလည်း မတားမြစ်၊ သစ္စာတရားတော်ကိုလည်း မဆည်းကပ်မလိုက်နာကြ။ထိုသူတို့ကို ၎င်းတို့ အရေးနိမ့်၍ ရှိခိုးလက်ဆောင်လွယ်လင့်တကူပေးသည့်လက်အောက်ငယ်သားဘဝသို့ ရောက်သည့်တိုင်အောင် တိုက်ခိုက်ကြလော့။
9|30|၃ဝ။	ရဟူဒီအမျိုးသားတို့က တမန်တော်အိုဇိုင်(မ်)သည် အလ္လာဟ်အရှင်မြတ်၏ သားတော်ဖြစ်သည်ဟု ဆိုကြ၏။ခရစ်ယာန်ဘာသာဝင်တို့သည် မေရှိယသည် အလ္လာဟ့်သားတော်ဟု ပြောကြ၏။ထိုအရာသည် သူတို့ပြောသော စကားသာဖြစ်၏။သူတို့သည် ရှေးမိစ္ဆာဒိဋ္ဌိဟောင်းတို့အပြောအဆိုကို အတုခိုးကြ၏။အလ္လာဟ်အရှင်မြတ် ကိုယ်တော်တိုင် သူတို့ကို တိုက်ခိုက်တော်မူ၏။သူတို့သည် မည်မျှလမ်းလွဲကြသနည်း။
9|31|၃၁။	သူတို့အား တစ်ဆူတည်းသောအလ္လာဟ်အရှင်မြတ်အားသာလျှင် ခဝပ်ကိုးကွယ်ရန် ပညတ်ထားတော်မူ၏။သို့ပါလျက်သူတို့သည် အလ္လာဟ်အရှင်မြတ်အပြင် သူတို့၏ ဘုန်းတော်ကြီးများ၊ ဘုန်းကြီးနှင့် မရယမ်၏ သား မေရှိယတို့ကိုလည်း အရှင်သခင်အဖြစ်ဖြင့် ကိုးကွယ်ကြ၏။အလ္လာဟ်အရှင်မြတ်မှတပါး အခြားအရှင် သခင်မရှိပေ။အလ္လာဟ်အရှင်မြတ်သည် သူတို့ပေးသောဖက်စပ်ဘုရားများမှ သန့်ရှင်းမြင့်မြတ်တော်မူပါ၏။
9|32|၃၂။	သူတို့သည် အလ္လာဟ်အရှင်မြတ်၏ တရားအလင်းရောင်တော်ကို မိမိတို့ပါးစပ်ဖြင့် မှုတ်ပစ်ရန် လိုလားကြ၏။သို့သော်အလ္လာဟ်အရှင်မြတ်သည် မိစ္ဆာမိုက်တို့မည်မျှပင် မနှစ်သက်သော်လည်း မိမိတရားတော်ကို စုံလင်စေ တော်မူမည်၊ တရားတော်မှတပါး အခြားအယူဝါဒများကို စက်ဆုတ်ရွံရှာတော်မူ၏။
9|33|၃၃။	အလ္လာဟ်အရှင်မြတ်သည် မိမိတမန်တော်ကို လမ်းပြကျမ်းတော်၊ သစ္စာဘာသာအယူဝါဒနှင့်တကွ စေလွှတ်တော် မူ၏။အကြောင်းရင်းကား ဆင်းတုရုပ်ပွားကိုးကွယ်သောသူတို့သည် မည်မျှပင်မနှစ်သက်သော်လည်း မိမိ၏ ဘာသာအယူဝါဒသည် အခြားအယူဝါဒအားလုံးကို လွှမ်းမိုးအောင်နိုင်ဖို့ရာဖြစ်၏။
9|34|၃၄။	အို-ယုံကြည်သူအပေါင်းတို့၊ မှတ်သားကြလော့၊ များလှစွာသောရဟူဒီဓမ္မဆရာများ၊ ခရစ်ယာန်ဘုန်းကြီးများသည် လူသားတို့၏ ဥစ္စာပစ္စည်းကို မတရားဖြုန်းတီးကြ၏။လူသားတို့ကို အလ္လာဟ်အရှင်မြတ်၏ လမ်းတော်မှ ဟန့်တားကြ၏။အကြင်သူတို့သည် ရွှေငွေရတနာများကို ရှားမှီးသိုလှောင်ထားပြီးလျှင် အလ္လာဟ်အရှင်မြတ် ၏ လမ်းတော်၌ မသုံးစွဲကြ၊ ထိုသူတို့အား သင်မိုဟမ္မဒ်သည် အလွန်ပြင်းပြနာကျယ်ဖွယ်သောအပြစ်ဒဏ်တော် အကြောင်းကို သတင်းပေးလော့။
9|35|၃၅။	သူတို့အားလုံးကို ငရဲမီး၌ မြိုက်တော်မူမည့်နေ့၊ သူတို့၏ နဖူး၊ ဘေးနှင့်ကျောများကို မီးသံပူကပ်တော်မူမည့်နေ့၊ ထိုနေ့၌ သူတို့အား ဤအရာသည် သင်တို့အတွက် စုဆောင်းထားသောရွှေငွေရတနာတည်း။ယခုသင်တို့ စုဆောင်းသိမ်းဆည်းထားလေ့ရှိသောအရာမှ မြည်းကြလော့ဟု ဗျာဒိတ်ပေးတော်မူ၏။
9|36|၃၆။	မှတ်သားကြလော့။အလ္လာဟ်အရှင်မြတ်သည် မိုးကောင်းကင်နှင့် ကမ္ဘာမြေကြီးကို ဖန်ဆင်းတော်မူသောနေ့၌ တစ်နှစ်လျှင် ဆယ့်နှစ်လရှိသည်ဟု ပြဋ္ဌာန်းတော်မူ၏။ထိုလများအနက် လေးလသည် ထူးမြတ်လှ၏။ထိုအရာ သည် မှန်ကန်သောဘာသာအယူဝါဒဖြစ်၏။ထို့ကြောင့်ထိုလထူးလမြတ်တို့၌ သင်တို့သည် မိမိကိုယ်ကို မပြစ်မှား ကြလင့်၊ သင်တို့ကို မိစ္ဆာဒိဋ္ဌိတို့က စစ်တိုက်လျှင် သင်တို့လည်း သူတို့အားလုံးကို တုံ့ပြန်တိုက်ခိုက်ကြလော့၊ အလ္လာဟ်အရှင်မြတ်သည် မိမိ၏ အမှုတော်ကို ကျေပွန်သူတို့နှင့်အတူတကွရှိတော်မူသည်ကို မှတ်သားကြလော့။
9|37|၃၇။	လထူးလမြတ်ကို ရွှေ့ဆိုင်းမှုသည် အယူမှားသူတို့အား လှည့်ဖြားသည့်ကြီးမားလှသောမိစ္ဆာမှုဖြစ်၏။သူတို့သည် တစ်နှစ်တွင် ထိုလကို အသိအမှတ်ပြုကြ၏။နောက်တစ်နှစ်တွင် တားမြစ်ကြ၏။သို့မှသာ အလ္လာဟ်အရှင်မြတ် ပြဋ္ဌာန်းသောလထူးလမြတ်များ၏ အရေအတွက်သည် ပြည့်စုံကြရမည်။အလ္လာဟ်အရှင်မြတ်က တရားမဝင် အမင်္ဂလာဟု ပညတ်တော်မူသည်တို့ကို တရားဝင်သုမင်္ဂလာဖြစ်အောင် သူတို့သည် ဤကဲ့သို့ရွှေ့ဆိုင်းပြောင်းလဲ ကြ၏။သူတို့ပြုကျင့်မှု၏ မကောင်းကျိုးကို သူတို့သည် သုမင်္ဂလာဟု ထင်မှတ်ကြ၏။အလ္လာဟ်အရှင်မြတ်သည် မိစ္ဆာဒိဋ္ဌိတို့ကို လမ်းပြတော်မမူပေ။
9|38|၃၈။	အို-ယုံကြည်သူအပေါင်းတို့၊ သင်တို့ထံသို့ အလ္လာဟ်အရှင်မြတ်၏ လမ်းတော်ကြီးအတွက် စစ်ချီထွက်သွားရန် ဗျာဒိတ်တော်ကျလာသောအခါ သင်တို့သည် တွန့်ဆုန်လေးလံနေကြ၏။သင်တို့သည် ဘာဖြစ်နေကြသနည်း။သင်တို့သည် လောကီစည်းစိမ်ကို နောင်တမလွန်ဘဝ၏ သာယာမှုထက် သာလွန်နှစ်သက်မြတ်နိုးကြသလော။ဤလောက၏ သာယာမှုသည် နောင်တမလွန်ဘဝ၏ သာယာမှုထက် အတိုင်းထက်အလွန်သေးသိမ်ည့ံဖျင်းလှ၏။
9|39|၃၉။	သင်တို့သည် စစ်ချီထွက်သွားခြင်းမပြုလုပ်ကြလျှင် အလ္လာဟ်အရှင်မြတ်သည် သင်တို့အား ကြီးလေးသောအပြစ် ဒဏ်ပေးတော်မူ၍၊ သင်တို့အစား အခြားအမျိုးသားတို့ကို ရွေးကောက်တော်မူလိမ့်မည်။သင်တို့သည် အရှင် မြတ်ကို နစ်နာအောင် လုံးဝမပြုစွမ်းနိုင်ပေ။အလ္လာဟ်အရှင်မြတ်သည် အရာရာကို ပြုစွမ်းနိုင်တော်မူ၏။
9|40|၄ဝ။	သင်တို့သည် တမန်တော်ကို မကူညီသော်လည်း သူ့အား မိစ္ဆာဒိဋ္ဌိတို့နှင်ထုတ်သောအခါ အလ္လာဟ်အရှင်မြတ်သည် သူ့ကို ကူညီစောင့်ရှောက်တော်မူ၏။ထိုအခါသူ့၌ အဖော်တစ်ယောက်သာရှိ၏။သူတို့သည် တောင်ခေါင်းလှိုဏ်ဂူ အတွင်းတွင် ခိုအောင်းနေသောအခါ သူသည် မိမိအဖော်အား မပူဆွေးလင့်၊ အလ္လာဟ်အရှင်မြတ်သည် အကျွနု်ပ် တို့နှင့်အတူတကွ အမှန်ပင်ရှိတော်မူ၏ဟု ပြော၏။ထိုအခါအလ္လာဟ်အရှင်မြတ်သည် သူ့အား စိတ်ချမ်းမြေ့ အားတက်ခြင်းကို ချပေးသာနးတော်မူ၏။အရှင်မြတ်သည် သူ့အား သင်တို့မမြင်စွမ်းနိုင်သောစစ်တပ်ကြီးများ အားဖြင့် ကူညီထောက်မတော်မူ၏။အရှင်မြတ်သည် မိစ္ဆာဒိဋ္ဌိတို့စကားကို အောက်ဆုံးစွန်သို့ ကျဆင်းစေတော်မူ၍ မိမိ၏ ဗျာဒိတ်စကားတော်ကိုမူကား အပေါ်ဆုံးသို့ တက်စေ၏။အလ္လာဟ်အရှင်မြတ်သည် အနန္တဘုန်းတန်ခိုး တော်သခင်၊ သဗ္ဗညုတဉာာဏ်တော်ရှင်ဖြစ်တော်မူ၏။
9|41|၄၁။	သင်တို့၌ လက်နက်ကိရိယာပေါ့ပါးသည်သော်လည်းကောင်း၊ လေးလံသည်သော်လည်းကောင်း၊ သင်တို့သည် ထွက်သွား၍ အလ္လာဟ်အရှင်မြတ်၏ လမ်းတော်၌ မိမိတို့အသက်စည်းစိမ်ဥစ္စာအားဖြင့် စွန့်စားတိုက်ခိုက်ကြလော့။ထို့ပြုကျင့်မှုသည် သင်တို့အတွက် အကောင်းဆုံးဖြစ်၏။သင်တို့သိကြလျှင် ကောင်းလေစွ။
9|42|၄၂။	စစ်မြေပြင်သည် ခရီးမဝေးလွယ်ကူခဲ့လျှင်၊ သူတို့သည် သင့်နောက်သို့ လိုက်ကြလတ္တံ့။သို့သော်ခရီးသည် သူတို့အတွက် လွန်စွာဝေးပုံရ၏။သို့ငြားသော်လည်းသူတို့က အကြောင်းညီညွတ်ခဲ့ပါလျှင် အကျွနု်ပ်တို့သည် သင်တို့နှင့်အတူတကွ စစ်ချီသွားကြလတ္တံ့ဟု အလ္လာဟ်အရှင်မြတ်ကို တိုင်တည်၍ ကျိန်ဆိုပြောကြ၏။သူတို့ သည် မိမိတို့၏ ဝိညာဉ်များကို ဖျက်ဆီးကြ၏။သူတို့သည် မုသားကောင်များအမှန်ဖြစ်ကြောင်းကို အလ္လာဟ် အရှင်မြတ်သိတော်မူ၏။
9|43|၄၃။	အို-မိုဟမ္မဒ်၊ အလ္လာဟ်အရှင်မြတ်သည် သင့်ကို အပြစ်လွှတ်တော်မူ၏။မှန်ကန်သောစကားကို ဆိုသူများအား သေချာစွာမသိရမီ၊ သင်သည် သူတို့အား စစ်မချီခွင့်အဘယ်ကြောင့်ပေးသနည်း။သင်သည် မုသားကောင်များ ကို မသိပေ။
9|44|၄၄။	အလ္လာဟ်အရှင်မြတ်နှင့် နောက်ဆုံးနေ့တော်ကြီးကို ယုံကြည်သူတို့သည် မိမိတို့အသက်စည်းစိမ်တို့အားဖြင့် အလ္လာဟ်အရှင်မြတ်လမ်းတော်ဝယ် ကြိုးစားအားထုတ်ခွင့်ကို လက်မလွှတ်လိုကြပေ။သင့်ထံ၌ ကျန်ရစ်ခွင့်ကို မတောင်းကြပေ။အလ္လာဟ်အရှင်မြတ်သည် မိမိအမှုတော်ကို ကျေကုန်သူတို့ကို ကောင်းစွာသိတော်မူ၏။
9|45|၄၅။	အကြင်သူတို့သည် အလ္လာဟ်အရှင်မြတ်နှင့် နောက်ဆုံးနေ့တော်ကြီးကို မယုံကြည်ကြ၊ သူတို့၏ စိတ်နှလုံးများ ယုံမှားသံသယဖြစ်ကြ၏။ထိုသူတို့သာ ကျန်ရစ်ခွင့်တောင်းကြ၏။ထို့ကြောင့်သူတို့သည် သူတို့၏ သံသယ၌ယိမ်းယိုင်လွင့်ပါးနေကြ၏။
9|46|၄၆။	အကယ်၍ သူတို့သည် စစ်တိုက်သွားကြလျှင် သူတို့သည် မိမိတို့လက်နက်ကိရိယာများကို မုချဧကန်အသင့် ပြင်ဆင်ထားလေလတ္တံ့။သို့သော်အလ္လာဟ်အရှင်မြတ်သည် သူတို့၏ စစ်ချီသွားခြင်းကို နှစ်ခြိုက်တော်မမူပေ။သူတို့ကို ဆွဲထားတော်မူ၏။သူတို့အား သင်တို့သည် ထိုင်လုပ်ငန်းသမားတို့နှင့် ထိုင်နေရစ်ကြလော့ဟု မိန့်တော် မူ၏။
9|47|၄၇။	သူတို့သည် သင်တို့နှင့်လိုက်လာခဲ့ကြလျှင် အကျိုးမပေးပဲ ဒုက္ခသာပေးကြမည်။သူတို့သည် သင်တို့အလယ်တွင် ဟိုဟိုဒီဒီသွားလာ၍ သစ္စာဖောက်မှုကို လုံးပန်းကြမည်။သင်တို့အနက်အချို့သောသူတို့သည် သူတို့ကို နားထောင် ကြမည်။အလ္လာဟ်အရှင်မြတ်သည် ဒုစရိုက်မှုကျူးလွန်သောသူတို့ကို သိတော်မူ၏။
9|48|၄၈။	သူတို့မနှစ်မြို့သော်လည်း အလ္လာဟ်အရှင်မြတ်ထံမှ တရားတော်ကျလာ၍ ဗျာဒိတ်အမိန့်တော်ထင်ရှားလာသည့် တိုင်အောင် သူတို့သည် လွန်လေပြီးသောအခါဝယ်၊ သစ္စာဖောက်မှုဖြစ်ပေါ်လာအောင် ကြိုးစားကြ၏။သင့်ကို ဒုက္ခအမျိုးမျိုးပေးကြ၏။
9|49|၄၉။	သူတို့အနက် အို-တမန်တော်၊ အကျွနု်ပ်တို့အား အိမ်တွင် နေရစ်ခွင့်ပေးပါ။အကျွနု်ပ်တို့ကို မက်လုံးနှင့် မ ဖြားယောင်းပါနှင့်ဟု ဆိုသူလည်းရှိ၏။အမှန်မှာ သူတို့သည် ဖြားယောင်းလှည့်စားခြင်းအတွင်းသို့ ကျပေးပြီ။မှတ်ထားကြလော့။ငရဲသည် မိစ္ဆာဒိဋ္ဌိတို့၏ ပတ်လည်၌ ရှိ၏။
9|50|၅ဝ။	အို-မိုဟမ္မဒ်၊ သင့်အပေါ်၌ ကောင်းကြီးမင်္ဂလာတော်သက်ရောက်လာလျှင်၊ သူတို့သည် ဝမ်းနည်းပက်လက်ဖြစ် ကြ၏။အမင်္ဂလာဒုက္ခရောက်လာလျှင် သူတို့က အကျွနု်ပ်တို့သည် ဘေးရန်ကို တင်ကြို၍ ကာဆီးထားကြ၏ဟု ဝမ်းမြောက်ဝမ်းသာပြောဆိုကြ၏။သူတို့သည် တရားတော်ကို ဝမ်းမြောက်ဝမ်းသာကျောပေးသွားကြ၏။
9|51|၅၁။	ဟောကြားလော့။အကျွနု်ပ်တို့ထံသို့ အလ္လာဟ်အရှင်မြတ်ပြဋ္ဌာန်းတော်မူသည်မှတပါး အခြားတစ်စုံတစ်ရာမျှ မကျရောက်ပေ။အရှင်မြတ်သည် အကျွနု်ပ်တို့အား ကာကွယ်စောင့်ရှောက်သောအဆွေခင်ပွန်းဖြစ်တော်မူ၏။ယုံကြည်သူတို့သည် အလ္လာဟ်အရှင်မြတ်အား ယုံကြည်ကိုးစားကြစေလော။
9|52|၅၂။	ဟောကြားလော့။ဟယ်-အချင်းတို့၊ အကျွနု်ပ်တို့ထံသို့ အလ္လာဟ်အရှင်မြတ်၏ လမ်းတော်ကြီး၌ သေဆုံးခြင်းသော် လည်းကောင်း၊ အောင်မြင်ခြင်းသော်လည်းကောင်း၊ ဤမင်္ဂလာနှစ်ပါးမှ တစ်ပါးပါးကျရောက်လာခြင်းမှတပါး အခြားတစ်စုံတစ်ရာကိုမျှ သင်တို့စောင့်နိုင်ကြသလော။အကျွနု်ပ်တို့မူကား သင်တို့အပေါ်သို့ အလ္လာဟ်အရှင်မြတ် ၏ အပြစ်ဒဏ်တော်သော်လည်းကောင်း၊ အကျွနု်ပ်တို့၏ နှိမ်နင်းခြင်းသော်လည်းကောင်း၊ ဆိုက်ရောက်လာမည်ကို စောင့်နေကြ၏။သင်တို့စောင့်နေကြလော့။အကျွနု်ပ်တို့လည်း သင်တို့နှင့်အတူ စောင့်နေကြ၏။
9|53|၅၃။	ဟောကြားလော့။သင်တို့သည် စိတ်ပါ၍သော်လည်းကောင်း၊ စိတ်မပါပဲသော်လည်းကောင်း၊ ပေးကမ်းကြလော့၊ သင်တို့ပေးကမ်းသည်ကို လက်မခံမဟုတ်ပေ။သင်တို့သည် မနာခံကျူးလွန်သူများမုချဖြစ်ကြ၏။
9|54|၅၄။	သူတို့သည် အလ္လာဟ်အရှင်မြတ်နှင့် အရှင်မြတ်၏ တမန်တော်ကို မယုံကြည်ခြင်းမှတပါး အခြားအကြောင်း တစ်စုံတစ်ခုမှ သူတို့၏ အလှုကို လက်မခံစေသည်မဟုတ်ပေ။သူတို့သည် ပျင်းရိသူများကဲ့သို့မှတပါး အခြားသူ များကဲ့သို့ သူတို့ဆွလတ်ဝတ်ပြုရန် မလာကြပေ။သူတို့သည် အလှုကိုလည်း မပေးချင်ပေးချင်၊ ပေးကြ၏။
9|55|<၅၅။	အို-မိုဟမ္မဒ်၊ ထို့ကြောင့် သူတို့၏ ဥစ္စာပစ္စည်းသော်လည်းကောင်း၊ သားသမီးအေြ>ွခအရံသည်သော်လည်းကောင်း၊ သင့်အား မနှစ်သက်စေလင့်၊ အလ္လာဟ်သည် ၎င်းတို့အားဖြင့် သူတို့အား ဤလောက၌ ဒဏ်ပေးတော်မူရန်ကိုသာ ရည်ရွယ်တော်မူ၏။သူတို့အား မိစ္ဆာဒိဋ္ဌိဘဝတွင် ကံကုန်စေတော်မူရန်ကိုလည်း ရည်ရွယ်တော်မူ၏။
9|56|၅၆။
9|57|၅၇။	သူတို့သည် ခိုလှုံရာကိုလည်းကောင်း၊ လိုဏ်ဂူကိုသော်လည်းကောင်း၊ ဝင်သွားစရာကိုသော်လည်းကောင်း၊ တွေ့ရှိကြလျှင် သူတို့သည် သူတို့သည် ထိုနေရာသို့ ထွက်ပြေတိမ်းရှောင်သူများကဲ့သို့ အမှန်ပင်မြန်ဆန်စွာ ပြေးသွားကြလတ္တံ့။
9|58|၅၈။	သူတို့အနက် သင့်အား အလှုပစ္စည်းများနှင့်စပ်လျဉ်း၍ အသရေဖျက်သူလည်းရှိ၏။သူတို့ကို ထိုအလှုပစ္စည်း မှ ပေးလျှင် သူတို့သည် စိတ်ကျေနပ်ကြ၏။သူတို့ကို မပေးလျှင် ကြည့်လော့၊ သူတို့သည် ဒေါသအမျက် ထောင်းထောင်းထွက်ကြ၏။
9|59|၅၉။	သူတို့သည် အလ္လာဟ်အရှင်မြတ်နှင့် အရှင်မြတ်၏ တမန်တော်တို့ပေးသမျှနှင့် တင်းတိမ်ကြပြီးလျှင် အလ္လာဟ် အရှင်မြတ်သည် အကျွနု်ပ်တို့အဖို့ လုံလောက်တော်မူ၏။အလ္လာဟ်အရှင်မြတ်နှင့် တမန်တော်သည် အကျွနု်ပ် တို့အား အရှင်မြတ်၏ အနန္တကောင်းကြီးမင်္ဂလာမှ ပေးသနားတော်မူကြလိမ့်မည်ဟု ပြောဆိုကြလေလျှင် တော် လေစွ။
9|60|၆၀။	အလှုဒါနများသည် ဆင်းရဲနွမ်းပါးသူများ၊ အလှုကောက်ခံရသူများ၊ အစ္စလာမ်သာသနာတော်အတွင်း ဝင်သူ လူသစ်များ၊ ကျွန်လွှတ်ရန်ကိစ္စ၊ မြီစားများ၊ အလ္လာဟ်အရှင်မြတ်ဘက်တော်၌ သုံးစွဲခြင်း၊ ခရီးသည်အာဂန္တုများ အတွက်ဖြစ်၏။ဤသို့အလ္လာဟ်အရှင်မြတ်ပညတ်တော်မူ၏။အလ္လာဟ်အရှင်မြတ်သည် သိတော်မူသောအရှင်၊ ဉာာဏ်ပညာရှိတော်မူသောအရှင်ဖြစ်တော်မူ၏။
9|61|၆၁။	သူတို့အနက် တမန်တော်ကို နှောင့်ယှက်၍ သူသည် ကြားသူသာဖြစ်၏။ဆိုကြသူတို့လည်းရှိကြ၏။ဟောကြား လော့၊ တမန်တော်သည် သင်တို့အတွက် မကောင်းခြင်းကို ကြားသူဖြစ်၏။သူသည် အလ္လာဟ်အရှင်အား ယုံကြည်၏။သင်တို့အပေါ်တွင် သစ္စာရှိ၏။သူတို့အနက် ယုံကြည်သူတို့အတွက် ကောင်းကြီးမင်္ဂလာတော်ဖြစ်၏။အကြင်သူတို့သည် တမန်တော်ကို အနှောင့်အယှက်ပေးကြ၏။ထိုသူတို့အတွက် အလွန်ပြင်းပြသောအပြစ်ဒဏ် တော်ရှိ၏။
9|62|၆၂။	သူတို့သည် သင်မွတ်စလင်(မ်)တို့အား နှစ်သိမ့်စေခြင်းငှာ အလ္လာဟ်အရှင်မြတ်အား တိုင်တည်ကျိန်ဆိုကြ၏။သို့သော်သူတို့သည် ယုံကြည်သူမျာဖြစ်ကြလျှင် အရှင်မြတ်နှင့် တမန်တော်အား နှစ်သိမ့်စေခြင်းသည် သူတို့ အတွက် ပိုမိုမှန်ကန်မှုဖြစ်၏။
9|63|၆၃။	အကြင်သူသည် အလ္လာဟ်အရှင်မြတ်နှင့် အရှင်မြတ်၏ တမန်တော်ကို ဆန့်ကျင်လျှင် ထိုသူ၏ ဝေစုမှာ ငရဲ အမှန်ဖြစ်သည်ကို သူတို့မသိကြသလော။ထိုဘဝသည် အယုတ်ည့ံဆုံးအနိမ့်ကျဆုံးဖြစ်သည်။
9|64|၆၄။	ယုံကြည်ဟန်ဆောင်သူတို့လည်း မိမိတို့စိတ်နှလုံးအတွင်း လျှို့ဝှက်ထားသောအရာများကို ဖော်ထုတ်ပြသော သူတို့နှင့်စပ်လျဉ်းသောစူရာဟ်တစ်စောင်ကို ထုတ်ပြန်ပေးသနားတော်မူမည်ကို ကြောက်လန့်ကြ၏။ဟောကြား လော့။သင်တို့သိအောင် ကဲ့ရဲ့ကြလော့၊ မှတ်သားကြလော့၊ အလ္လာဟ်အရှင်မြတ်သည် သင်တို့မပေါ်စေချင်သော အရာများကို ထုတ်ဖော်ပြသနေတော်မူ၏။
9|65|၆၅။	အကယ်၍ သင်မိုဟမ္မဒ်သည် သူတို့အား မေးမြန်းလျှင် သူတို့က အကျွနု်ပ်တို့သည် ပြောင်လှောင်ပြောဆိုကြ၏ဟု ပြန်ပြောကြမည်။သင်ကြားလော့။သင်တို့သည် အလ္လာဟ်အရှင်မြတ် အရှင်မြတ်၏ နှုတ်ကပတ်တော်များနှင့် အရှင်၏ တမန်တော်ကို ကဲ့ရဲ့ပြောင်လှောင်ကြသလော။
9|66|၆၆။	ဆင်ခြေမပေးကြလင့်၊ သင်တို့သည် ယုံကြည်ပါသည်ဟု ဝန်ခံပြောဆိုပြီးနောက်၊ မယုံကြည်ကြပေ။ငါအရှင်မြတ် သည် သင်တို့အနက် လူတစ်စုကို အပြစ်လွှတ်တော်မူလျှင် အခြားတစ်စုကို ၎င်းတို့၌ အပြစ်ရှိသောကြောင့် အပြစ်ဒဏ်ပေးတော်မူမည်။
9|67|၆၇။	ယုံကြည်ဟန်ဆောင်သူယောက်ျားမိန်းမတို့သည် တစ်ဦးနှင့်တစ်ဦးဆက်စပ်လျက်ရှိကြ၏။သူတို့သည် မကောင်းမှု ကို တိုက်တွန်းကြ၏။ကောင်းမှုကို ပိတ်ပင်တားမြစ်ကြ၏။မလှုပဲ လက်ကို ဆုပ်ထားကြ၏။အလ္လာဟ်အရှင်မြတ် ကို သတိမရ မေ့လျော့ကြ၏။ထို့ကြောင့်အရှင်မြတ်လည်း သူတို့ကို မေ့လျော့တော်မူ၏။မှတ်သားကြလော့၊ ယုံကြည်ဟန်ဆောင်သူတို့သည် တရားတော်ကို ကျူးလွန်သူများဖြစ်ကြ၏။
9|68|၆၈။	အလ္လာဟ်အရှင်မြတ်သည် ယုံကြည်ဟန်ဆောင်သူယောက်ျားမိန်းမများနှင့် မိစ္ဆာဒိဋ္ဌိတို့အား သူတို့နေထိုင်ဖို့ရာ အဝီစိငရဲမီးကို ပေးတော်မူမည်ဟု ကတိထားတော်မူ၏။ငရဲသည် သူတို့အတွက် လုံလောက်၏။အလ္လာဟ်အရှင် မြတ်သည် သူတို့ကို ကျိန်ဆဲတော်မူ၏။သူတို့သည် ငရဲကို အစဉ်မပြတ်ခံစားရကြလိမ့်မည်။
9|69|<၆၉။	သင်တို့အလျင်ဖြစ်ထွန်းခဲ့သောရှေးလူဟောင်းတို့သည် သင်တို့ထက် ခွန်အားဗလကြီးမားထွားကြိုင်းကြ၏။စည်းစိမ်ချမ်းသာ၊ သားသမီးအေြ>ွခအရံပေါများကြွယ်ဝကြ၏။သို့ပါလျက် ထိုသူတို့သည် သူတို့ဝေစုကို ခေတ္တခဏ သာခံစားရကြလေ၏။ထိုနည်းတူသင်တို့သည် မိမိတို့၏ ဝေစုကို ခေတ္တခဏခံစားကြလော့၊ သင်တို့သည် စကားသိမ်စကားဖျင်းများကို ပြောဆိုသကဲ့သို့ သူတို့သည်လည်း အကျိုးမရှိသောစကားများကို ပြောကြလေ၏။ဤလူတို့၏ ကြိုးစားမှုများသည် ဤဘဝနောင်ဘဝနှစ်ဘဝလုံးတွင် ပျက်ပြားကြ၏။ဤလူတို့သည် ပျက်စီး ဆုံးရှုံးရသူများဖြစ်ကြ၏။
9|70|၇၀။	သူတို့ထက်ရှေးကျသောရှေးလူဟောင်းတို့၏ အဖြစ်အပျက်အကြောင်းအရာသည် သူတို့ထံသို့ မရောက်သလော၊ တမန်တော်နူဟို၏ အမျိုးသားများ၊ အားဒ်လူမျိုးများ၊ စမုဒ်အမျိုးသားများ၊ တမန်တော်အေဗရာဟမ်၏ အသင်း သားများ၊ မီဒီယမ်တွင် နေထိုင်သူများ၊ ဤလူများနှင့် ၎င်းတို့ထံကျရောက်သောအတိဒုက္ခများအကြောင်းကို မသိကြသလော၊ သူတို့၏ တမန်တော်များသည် သူတို့ထံသို့ အလ္လာဟ်အရှင်မြတ်သည် အချုပ်အခြာအာဏာပိုင် သတော်မူကြောင်း သက်သေသာဓကကြီးများကို ယူဆောင်လာကြ၏။ထို့ကြောင့်အလ္လာဟ်အရှင်မြတ်သည် သူတို့ကို ပြစ်မှားတော်မမူပေ။သို့သော်သူတို့သည် မိမိကိုယ်ကို မိမိတို့ပြစ်မှားကြ၏။
9|71|၇၁။	ယုံကြည်သူယောက်ျားမိန်းမတို့သည် အချင်းချင်းတစ်ယောက်ယောက်က စောင့်ရှောက်သောအဆွေခင်ပွန်းများ ဖြစ်ကြ၏။သူတို့သည် တရားမှန်ကန်မှုကို ဆင့်ဆိုကြ၏။မတရားမှုကို တားမြစ်ကြ၏။ဆွလဝတ်၌ တည်မြဲကြ၏။ဇကတ်အလှုကို ပေးကြ၏။အလ္လာဟ်အရှင်မြတ်နှင့် အရှင်မြတ်၏ တမန်တော်အား ရိုသေနာခံကြ၏။ဤလူများ မှာမူကား အလ္လာဟ်အရှင်မြတ်သည် သူတို့အား ကောင်းကြီးမင်္ဂလာပေးသနားတော်မူလိမ့်မည်၊ မှတ်သားကြ လော့၊ အလ္လာဟ်အရှင်မြတ်သည် အနန္တဘုန်းတန်ခိုးတော်သခင်၊ သဗ္ဗညုဉာာဏ်တော်ရှင်ဖြစ်တော်မူ၏။
9|72|၇၂။	အလ္လာဟ်အရှင်မြတ်သည် ယုံကြည်သူယောက်ျားမိန်းမတို့အား နိဗ္ဗာန်ဥယျာဉ်တော်များကို ပေးသနားတော်မူမည် ဟု ကတိထားတော်မူ၏။ထိုဥယျာဉ်တော်များအောက်တွင် မြစ်ချောင်းထွေထွေစီးဆင်းလျက်ရှိကြ၏။သူတို့သည် ဥယျာဉ်တော်အတွင်း၌ နေထိုင်ရကြမည်။ဥယျာဉ်တော်များ၌ ကောင်းကြီးမင်္ဂလာအဖြာဖြာပြည့်နှက်လျက်ရှိသော နန်းဘုံဗိမာန်များရှိကြ၏။ယင်းမင်္ဂလာတော်များထက် သာလွန်မွန်မြတ်ခြင်းကား သူတို့ကို အလ္လာဟ်အရှင်မြတ် ၏ အားရနှစ်သက်တော်မူခြင်းဖြစ်၏။ဤအောင်မြင်ခြင်းအပေါင်းတို့၏ အထွဋ်အခေါင်ဖြစ်သည်။
9|73|၇၃။	အို-တမန်တော်၊ မိစ္ဆာဒိဋ္ဌိတို့နှင့် ယုံကြည်ဟန်ဆောင်သူတို့ကို တိုက်ခိုက်လော့၊ သူတို့အပေါ် ခက်ထန်ကြမ်းကြုတ် လော့။သူတို့၏ နောက်ဆုံးဗိမာန်သည် ငရဲဖြစ်၏။အလွန်ဆိုးဝါးယုတ်ည့ံလှသောခရီးဆုံးတည်း။
9|74|၇၄။	သူတို့သည် မုသားစကားကို မဆိုရပါဟု အလ္လာဟ်အရှင်မြတ်အား တိုင်တည်ရ ကျိန်ဆိုကြ၏။သို့ငြားသော်လည်း သူတို့သည် မိစ္ဆာဒိဋ္ဌိစကားကို ပြောဆိုကြ၏။သူတို့သည် အလ္လာဟ်အရှင်မြတ်ကို ယုံကြည်ကျိုးနွံပြီးမှ မယုံကြည် ဖောက်ပြန်ကြ၏။သူတို့သည် မိမိတို့မပြုစွမ်းနိုင်သည်ကိုသာ ကြံစည်ကြ၏။အလ္လာဟ်အရှင်မြတ်နှင့် အရှင်မြတ် ၏ တမန်တော်သည် သူတို့အား ကျေးဇူးတာ်များမှ ကျေးဇူးပြုတော်မူသောကြောင့်သာ လက်စားချေကြ၏။သူတို့သည် တရားသံဝေဂရကြလျှင် သူတို့အဖို့သာလွန်ကောင်းမြတ်၏။သူတို့သည် လှည့်သွားကြလျှင် အလ္လာဟ် အရှင်မြတ်သည် သူတို့အား ဤဘဝ၊ နောင်ဘဝ၊ ဘဝနှစ်ပါး၌ ပြင်းပြသောအပြစ်ဒဏ်ကို ပေးတော်မူလိမ့်မည်။သူတို့၌ ကမ္ဘာမြေပေါ်ဝယ်ကာကွယ်သူအဆွေခင်ပွန်းသော်လည်းကောင်း၊ ကူညီသူသော်လည်းကောင်း၊ တစ်စုံ တစ်ယောက်မျှမရှိပေ။
9|75|၇၅။	သူတို့အနက် အလ္လာဟ်အရှင်မြတ်သည် မိမိ၏ ကောင်းကြီးမင်္ဂလာတော်မှ အကျွနု်ပ်တို့ကို ပေးသနားတော်မူ ပါလျှင် အကျွနု်ပ်တို့သည် အလှုဒါနပြု၍ သူတော်ကောင်းများဘောင်တွင် အပါအဝင်များဖြစ်ကြပါမည်ဟု ဆို၍ အရှင်မြတ်နှင့် ပဋိညာဉ်ဖွဲ့သူလည်းရှိ၏။
9|76|၇၆။	သို့သော်အရှင်မြတ်သည် မိမိ၏ ကောင်းကြီးမင်္ဂလာတော်မှ သူတို့အား ပေးသနာတော်မူသောအခါ သူတို့သည် မသုံးစွဲပဲ သိမ်းဆည်းသိုလှောင်ထား၍ တရားတော်ကို မနှစ်သက်ကျောပေးကြ၏။
9|77|၇၇။	သူတို့သည် အလ္လာဟ်ပေးသောကတိစကားကို ဖျက်ကြ၏။မုသားစကားဆိုကြ၏။ထို့ကြောင့်အရှင်မြတ်သည် သူတို့အား သူတို့သည် အရှင်မြတ်အား မျက်ဝါးထင်ထင်ဖူးမြင်ရသောနေ့တိုင်အောင် သူတို့၏ အကျိုးဆက် ကို သူတို့၏ စိတ်အတွင်းရှိ ဟန်ဆောင်ခြင်းဖြစ်စေတော်မူ၏။
9|78|၇၈။	အလ္လာဟ်အရှင်မြတ်သည် သူတို့၏ နက်နဲလျှို့ဝှက်ခြင်း၊ တိတ်တဆိတ်တိုင်ပင်ခြင်း၊ နှစ်ခုလုံးကိုသော်လည်း ကောင်း၊ မျက်စိမမြင်ရသောအရာများကိုသော်လည်းကောင်း၊ အကြွင်းမဲ့သိမြင်တော်မူသည်ကို သူတို့မသိကြ သလော။
9|79|၇၉။	အကြင်သူတို့သည် ယုံကြည်သူများ၏ စိတ်ထက်သန်စွာအလှုဒါနပေးသူတို့ကိုသော်လည်းကောင်း၊ ဥစ္စာပစ္စည်း မရှိ၍ မိမိတို့အင်အားကို လှုသောသူတို့ကိုသော်လည်းကောင်း၊ လက်ညှိုးထိုး၍ ကဲ့ရဲ့လှောင်ပြောင်ကြ၏။ထိုသူတို့ကို အလ္လာဟ်အရှင်မြတ်သည် ပျက်ရယ်ပြောင်လှောင်ကြ၏။သူတို့အပြစ်ဒဏ်သည် အလွန်ပြင်းပြနာကျင် ဖွယ်ကောင်းသောအပြစ်ဒဏ်တည်း။
9|80|၈၀။	အို-မိုဟမ္မဒ်၊ သင်သည် ထိုသူများကို အပြစ်လွှတ်တော်မူရန်ဆုတောင်းသော်လည်းကောင်း၊ မတောင်းသော် လည်းကောင်း၊ မထူးပေ။သင်သည် သူတို့ကို အပြစ်လွှတ်တော်မူရန် အကြိမ်ပေါင်းခုနစ်ဆယ်တောင်းပန်သော် လည်း အလ္လာဟ်အရှင်မြတ်သည် သူတို့ကို အပြစ်လွှတ်တော်မူမည်မဟုတ်ပေ။အကြောင်းမူကား သူတို့သည် အလ္လာဟ်အရှင်မြတ်နှင့် အရှင်မြတ်၏ တမန်တော်အား မယုံကြည်သောကြောင့်ဖြစ်၏။အရှင်မြတ်သည် မတရား ပြုကျင့်သူတို့ကို လမ်းပြတော်မမူချေ။
9|81|၈၁။	ကျန်ရစ်ခဲ့သောသူများသည် အလ္လာဟ်၏ တမန်တော်၏ နောက်ကွယ်၌ အေးအေးဆေးဆေးထိုင်နေရခြင်း၌ ဝမ်းမြောက်ကြ၏။သူတို့သည် အလ္လာဟ်အရှင်မြတ်၏ လမ်းတော်ဝယ် မိမိတို့အသက်စည်းစိမ်ဥစ္စာပစ္စည်းများနှင့် ကြိုးစားခြင်းကို မနှစ်သက်ကြပေ။ထို့အပြင်သူတို့က နေပူထဲတွင် ထွက်မသွားကြလင့်ဟု ဆိုကြ၏။သင်ဟော ကြားလော့။ငရဲ၏ အပူရှိန်သည် သာ၍ ပြင်းထန်၏။သူတို့သိလျှင် ကောင်းလေစွ။
9|82|၈၂။	ထို့ကြောင့်သူတို့အား အနည်းငယ်ရယ်ကြစေကုန်။သူတို့သည် မိမိတို့ပြုကျင့်လေ့ရှိသောအမှုများ၏ အကျိုးဆက် ကြောင့် များစွာငိုကြွေးခြင်းဆုလာဘ်ကို ရကြလိမ့်မည်။
9|83|၈၃။	အလ္လာဟ်အရှင်မြတ်သည် သင့်အား စစ်မြေပြင်မှ သူတို့ထံသို့ ပြန်ယူတော်မူခဲ့၍ သူတို့က စစ်ချီသွားခွင့်တောင်း လျှင်၊ သင်သည် သူတို့အား သင်တို့သည် မည်သည့်အခါမျှ အကျွနု်ပ်တို့နှင့်အတူစစ်မချီရပေ။အကျွနု်ပ်နှင့်အတူ ရန်သူကိုလည်း မတိုက်ခိုက်ရပေ။ပထမအကြိမ်၌ သင်တို့သည် အေးအေးထိုင်နေခြင်းနှင့်တင်းတိမ်ကြ၏။ထို့ကြောင့်သင်တို့သည် အသုံးမဝင်သူများနှင့် ငြိမ်ငြိမ်ထိုင်နေကြလော့။
9|84|၈၄။	အို-တမန်တော်မိုဟမ္မဒ်၊ သင်သည် သူတို့အနက် သေသူအတွက် ဆုမတောင်းလင့်။ထိုသူ၏ သချုႋင်း၌လည်း ဆွလတ်ဝတ်မပြုလင့်။မှတ်သားလော့။သူတို့သည် အလ္လာဟ်အရှင်မြတ်နှင့် အရှင်မြတ်၏ တမန်တော်ကို မယုံကြည်ကြပေ။သူတို့သည် မကောင်းမှုကို ပြုနေစဉ် ကံကုန်ကြ၏။
9|85|၈၅။	သူတို့၏ ဥစ္စာပစ္စည်းသည်သော်လည်းကောင်း၊ သားသမီးအချွေအရံသည်သော်လည်းကောင်း၊ သင့်အား မနှစ် သက်စေလင့်။အလ္လာဟ်အရှင်မြတ်သည် သူတို့အား ဤလောကဓာတ်၌ ထိုရတနာများအားဖြင့် အပြစ်ပေးရန်သာ ရည်ရွယ်တော်မူ၏။သူတို့အား မိစ္ဆာဒိဋ္ဌိဘဝ၌ အသက်ကုန်ဆုံးတော်မူရန်လည်း ကြံရွယ်တော်မူ၏။
9|86|၈၆။	အလ္လာဟ်အရှင်မြတ်အား ယုံကြည်၍ အရှင်မြတ်၏ တမန်တော်နှင့်အတူတကွကြိုးစားအားထုတ်ကြလော့ဟု စူရာဟ်တစ်စောင်ကို ချပေးတော်မူသောအခါ သူတို့အနက် ဥစ္စာပစ္စည်းပေါများသူတို့သည် အို-တမန်တော်သခင်၊ အကျွန်ုပ်တို့အား အိမ်တွင် ထိုင်ကျန်ရစ်သူများနှင့်တကွ နေခွင့်ပေးပါဟုဆို၍ သင့်ထံ အခွင့်တောင်းကြသေး၏။
9|87|၈၇။	သူတို့သည် အသုံးမကျသူတို့နှင့် အတူတကွနေထိုင်ခြင်းဖြင့် တင်းတိမ်ရောင့်ရဲကြ၏။သူတို့၏ စိတ်နှလုံးကို တံဆိပ်ခတ်နှိပ်ထားတော်မူ၏။ထို့ကြောင့်သူတို့သည် မသိနားမလည်ကြပေ။
9|88|၈၈။	သို့သော်တမန်တော်နှင့် တမန်တော်အား ယုံကြည်သူတို့သည် မိမိတို့အသက်စည်းစိမ်ဥစ္စာများအားဖြင့် ကြိုးစား ကြ၏။ဤလူများသည် သူတို့အတွက် ကောင်းကြီးမင်္ဂလာတော်များရှိသောလူများဖြစ်ကြ၏။ဤလူများသည် အောင်မြင်သူများဖြစ်ကြ၏။
9|89|၈၉။	အလ္လာဟ်အရှင်မြတ်သည် သူတို့အတွက် သူတို့ထာဝရခံစားရမည့်၊ အောက်တွင် မြစ်ချောင်းအသွယ်သွယ်စီးဆင်း လျက်ရှိသောသုခဥယျာဉ်တော်များကို အသင့်စီစဉ်ထားတော်မူ၏။ဤအောင်မြင်ခြင်းသည် အမြင့်မြတ်ဆုံးသော အောင်ဆုကြီးဖြစ်၏။
9|90|၉၀။	အာရဗ်လူမျိုးတောသားများအနက် အကြောင်းပြစရာရှိသောသူများသည် ချမ်းသာခွင့်တောင်းရန် လာကြ၏။အလ္လာဟ်အရှင်မြတ်နှင့် အရှင်မြတ်၏ တမန်တော်ကို လိမ်သောသူတို့သည် အိမ်တွင် ထိုင်နေကြ၏။သူတို့အနက် မယုံကြည်သူတို့အပေါ်သို့ အလွန်ကြီးလေးသောအပြစ်ဒဏ်တော်ဆိုက်ရောက်လာလိမ့်မည်။
9|91|၉၁။	အားနည်းချိနဲ့သူများ၊ မကျန်းမမာသူများ၊ ဆင်းရဲနွမ်းပါးသူများသည် အလ္လာဟ်အရှင်မြတ်နှင့် အရှင်မြတ်၏ တမန်တော်အပေါ်၌ သစ္စာရှိကြလျှင် သူတို့သည် စစ်တိုက်မလိုက်ကြသောကြောင့် အပြစ်မသင့်ကြပေ။သူတော် ကောင်းတို့အား အပြစ်တင်လမ်းမရှိပေ။အလ္လာဟ်အရှင်မြတ်သည် အပြစ်လွှတ်တော်မူ၏။ကောင်းကြီးမင်္ဂလာ ပေးသနားတော်မူ၏။
9|92|၉၂။	အကြင်သူတို့သည် စစ်တိုက်လိုက်ချင်၍ သင့်ထံ စီးစရာလာတောင်းသောအခါ သင်သည် သူတို့အား အကျွနု်ပ် သည် သင်တို့အတွက် စီးစရာမရနိုင်ဟု ပြန်ပြော၏။ထိုအခါသူတို့သည် မျက်ရည်ယိုစီးကျလျက် ပြန်သွားကြ၏။သူတို့သည် စစ်အတွက် သုံးစရာပစ္စည်းမရှိ၍ ဝမ်းနည်းကြ၏။ထိုသူတို့အတွက် စစ်တိုက်မလိုက်သောကြောင့် အပြစ်သင့်ကြပေ။
9|93|၉၃။	ဥစ္စာပစ္စည်းရှိလျက် အိမ်တွင်ကျန်ရစ်ခွင့်တောင်းသူများကိုသာ အပြစ်တင်စရာရှိ၏။သူတို့သည် အသုံးမဝင်သော သူတို့နှင့်အတူကျန်ရစ်ရခြင်းနှင့် တင်းတိမ်ရောင့်ရဲကြ၏။အလ္လာဟ်အရှင်မြတ်သည် သူတို့၏ စိတ်နှလုံးကို တံဆိပ်ခတ်နှိပ်ထားတော်မူသည်။ထို့ကြောင့်သူတို့သည် အသိပညာကင်းမဲ့ကြ၏။
9|94|၉၄။	အို-ယုံကြည်သူအပေါင်းတို့၊ သင်တို့သည် ထိုသူတို့ထံ ပြန်ရောက်သောအခါ သူတို့သည် မိမိတို့၌ အပြစ်တင်စရာ မရှိကြောင်းကို ပြောပြကြလိမ့်မည်။သင်တို့ပြောကြလော့၊ အချင်းတို့ဆင်ခြေမပေးကြလင့်၊ အကျွနု်ပ်သည် သင်တို့ကို ယုံကြည်ကြမည်မဟုတ်ပေ။အလ္လာဟ်အရှင်မြတ်သည် အကျွနု်ပ်တို့အား သင်တို့အကြောင်းကို ထုတ်ဖော်၍ ဗျာဒိတ်ပေးတော်မူပြီး၊ အလ္လာဟ်အရှင်မြတ်နှင့် အရှင်မြတ်၏ တမန်တော်သည် သင်တို့အပြုအမူကို မြင်တော်မူလိမ့်မည်။ထို့နောက်သင်တို့ကို အရှင်မြတ်အထံတော်သို့ ယူဆောင်လာကြလိမ့်မည်။အရှင်မြတ်သည် မမြင်ရသောအရာအလုံးစုံတို့ကို အကုန်အစင်သိမြင်တော်မူ၏။အရှင်မြတ်သည် သင်တို့အား သင်တို့ကျင့်ကြံလေ့ ရှိသောအမှုများကို မိန့်ကြားတော်မူလိမ့်မည်။
9|95|၉၅။	သင်တို့သည် သူတို့ထံသို့ ပြန်ရောက်သောအခါ သင်တို့ကို ဘာသီးဘာသာထားစေခြင်းငှာ သူတို့သည် သင်တို့ အား အလ္လာဟ်အရှင်မြတ်ကို တိုင်တည်ကျိန်ဆိုကြလတ္တံ့။သူတို့ကို ဘာသီးဘာသာထားကြလော့။အကြောင်းမှာ သူတို့သည် အမှန်ပင်အပြစ်မကင်း၊ မသန့်ရှင်းသူများဖြစ်ကြ၏။သူတို့၏ ပြုကျင့်မှုအဟုန်ကြောင့် သူတို့၏ ဗိမာန်သည် ငရဲဖြစ်၏။
9|96|၉၆။	သင်တို့သည် သူတို့ကို လက်ခံစေစိမ့်ငှာ သူတို့သည် သင်တို့အား ကျိန်ပြောသည်၊ သင်တို့သည် သူတို့ကို လက်ခံငြားသော်လည်း အလ္လာဟ်အရှင်မြတ်သည် ဒုစရိုက်ပြစ်မှုကျူးလွန်သူတို့ကို အမှန်ပင်လက်ခံတော်မမူပေ။
9|97|၉၇။	ကျေးတောသားအာရဗ်လူမျိုးတို့သည် မိစ္ဆာအယူဝါဒနှင့် ယုံကြည်ဟန်ဆောင်ခြင်း၌ သာလွန်ပြင်းထန်ကြ၏။အလ္လာဟ်အရှင်မြတ်က မိမိတမန်တော်အား ချပေးသနားတော်မူသောကျင့်စဉ်တရားတော်များကို မသိနားမလည် မှု၌ ပိုမိုဆိုးဝါးတတ်ကြ၏။အလ္လာဟ်အရှင်မြတ်သည် သိတော်မူသောအရှင်၊ ဉာာဏ်ပညာရှိတော်မူသောအရှင် ဖြစ်တော်မူ၏။
9|98|၉၈။	သဲကန္တာရသားအာရဗ်လူမျိုးအချို့သည် အလ္လာဟ်အရှင်မြတ်၏ ဘက်တော်၌ သုံးစွဲခြင်းကို ဆုံးရှုံးခြင်းဟု မှတ်ကြပြီးလျှင် သင်တို့အတိဒုက္ခရောက်သည်ကိုသာ စောင့်ဆိုင်းနေကြ၏။သူတို့သာလျှင် အတိဒုက္ခရောက်ကြ လိမ့်မည်။အလ္လာဟ်အရှင်မြတ်သည် ကြားတော်မူသောအရှင်၊ သိတော်မူသောအရှင်ဖြစ်တော်မူ၏။
9|99|၉၉။	ကျေးတောသားအာရဗ်လူမျိုးထဲမှ အလ္လာဟ်အရှင်မြတ်နှင့် နောက်ဆုံးနေ့တော်ကြီးကို ယုံကြည်၍ မိမိအလှုဒါနနှင့် တမန်တော်၏ ဆုတောင်းပဌနာပြုခြင်းသည် အလ္လာဟ်အရှင်မြတ်သည် လက်ခံတော်မူသောအလှုများဟု ထင်မှတ် သူလည်းရှိ၏၊ မှတ်သားကြလော့၊ သူတို့၏ အလှုဒါနကို အရှင်မြတ်အမှန်ပင်လက်ခံတော်မူ၏။အလ္လာဟ်အရှင် မြတ်သည် သူတို့အား မိမိ၏ အနန္တကောင်းကြီးမင်္ဂလာတော်အတွင်းသို့ သွတ်သွင်းတော်မူလိမ့်မည်။မှတ်သား ကြလော့၊ အလ္လာဟ်အရှင်မြတ်သည် အပြစ်လွှတ်တော်မူ၏။ကောင်းကြီးမင်္ဂလာပေးသနားတော်မူ၏။
9|100|၁၀၀။	မူဟာဂျီရ်နှင့် အန်ဆာတို့အနက် ရှေးဦးပထမရှေ့ဆောင်သွားသူတို့၏ ကောင်းမှုပြုခြင်းနမူနာကို လိုက်နာဆောင် ရွက်သူများ၊ ဤလူများကို အလ္လာဟ်အရှင်မြတ်ကောင်းစွာနှစ်သက်တော်မူ၏။သူတို့ကလည်း အလ္လာဟ်အရှင်မြတ် ကောင်းစွာနှစ်သက်တော်မူ၏။သူတို့ကလည်း အရှင်မြတ်ကို ကောင်းစွာသဒ္ဓါကြည်ညိုမြတ်နိုးကြ၏။အရှင်မြတ် သည် သူတို့နေဖို့ရာအောက်တွင် မြစ်ချောင်းအသွယ်သွယ်စီးဆင်းလျက်ရှိသောနိဗ္ဗာန်ဥယျာဉ်တော်များကို အသင့် စီရင်ထားတော်မူ၏။သူတို့သည် ထိုဥယျာဉ်တော်များ၌ ထာဝရစံမြန်းကြမည်။ဤဆုလာဘ်တော်သည် မဟာ အောင်မြင်ခြင်းကြီးဖြစ်၏။
9|101|၁ဝ၁။	သင်တို့ပတ်ဝန်းကျင်တွင်ရှိသော ကျေးတောသားအာရဗ်လူမျိုးတို့အနက် အချို့သည် ယုံကြည်ဟန်ဆောင်သူများ ဖြစ်ကြ၏။မဒီနာမြို့တော်သူမြို့တော်သားများအနက်လည်း အချို့သည် ယုံကြည်ဟန်ဆောင်သူများဖြစ်ကြ၏။ထိုသူများကို သင်မိုဟမ္မဒ်မသိပေ။ငါသိတော်မူ၏။ငါသည် သူတို့ကို အပြစ်ဒဏ်နှစ်ကြိမ်နှစ်ခါပေးတော်မူမည်၊ ထို့နောက်သူတို့သည် အလွန်ပြင်းပြနာကျင်ဖွယ်သောအပြစ်ဒဏ်ကို ခံစားရလိမ့်မည်။
9|102|၁ဝ၂။	မိမိတို့အပြစ်များကို ဝန်ချတောင်းပန်သူများလည်းရှိကြ၏။သူတို့သည် သုစရိုက်မှုတစ်ခုကို ဒုစရိုက်မှုတစ်ခုနှင့် ရောပြွန်းထားကြ၏။အလ္လာဟ်အရှင်မြတ်သည် သူတို့ဘက်သို့ ကောင်းကြီးမင်္ဂလာတော်နှင့် လွှတ်တော်မူလိမ့်မည်၊ မှတ်သားကြလော့။အလ္လာဟ်အရှင်မြတ်ည် အပြစ်လွှတ်တော်မူ၏။ကောင်းကြီးမင်္ဂလာပေးတော်မူ၏။
9|103|၁ဝ၃။	သူတို့၏ထံမှ အလှုဒါနယူလော့။ထိုအလှုများအားဖြင့် သင်သည် သူတို့ကို သန့်ရှင်းစင်ကြယ်စေ၍ တရားပွားများ စေလိမ့်မည်။သူတို့အတွက် ဆုတောင်းလော့။သင်၏ ဆုပဋ္ဌာနာများသည် သူတို့အတွက် အေးချမ်းသာယာမှု ဖြစ်၏။အလ္လာဟ်အရှင်သည် အလုံးစုံကို ကြားတော်မူ၏။အလုံးစုံကို သိတော်မူ၏။
9|104|၁ဝ၄။	အလ္လာဟ်အရှင်မြတ်သည် မိမိ၏ ကျေးတော်မျိုးကျွန်တော်မျိုးတို့ထံမှ ဝန်ချတောင်းပန်ခြင်း၊ အလှုဒါနကို နှစ်သက်တော်မူကြောင်းကိုသော်လည်းကောင်း၊ အရှင်မြတ်သည် အပြစ်လွှတ်တော်မူသောအရှင်၊ ကောင်းကြီး မင်္ဂလာပေးတော်မူသောအရှင်ဖြစ်တော်မူကြောင်းကိုသော်လည်းကောင်း၊ သူတို့မသိကြဘူးလော။
9|105|၁ဝ၅။	သူတို့အား ဟောကြားလော့။သင်တို့သည် ကြိုက်သလိုပြုကျင့်ကြလော့။အလ္လာဟ်အရှင်မြတ်သည် သင်တို့ ပြုကျင့်မှုများကို မြင်တော်မူလတ္တံ့။အရှင်မြတ်၏ တမန်တော်နှင့် ယုံကြည်သူတို့လည်း မြင်ကြလတ္တံ့။ထို့နောက် သင်တို့သည် မမြင်ရသောအရာ၊ မြင်ရသောအရာတို့ကို သိတော်မူသောအရှင်မြတ်အထံတော်သို့ ပြန်လာကြ ရလိမ့်မည်။ထိုအခါအရှင်မြတ်သည်သင်တို့အား သင်တို့ကျင့်ကြံခဲ့သောအမှုအခင်းတို့ကို မိန့်ကြားတော်မူ လိမ့်မည်။
9|106|၁ဝ၆။	အရှင်မြတ်သည် သူတို့အား အပြစ်ဒဏ်ခတ်တော်မူမည်၊ သို့မဟုတ် အပြစ်လွှတ်တော်မူမည်ကို သိရန် အမိန့် ဗျာဒိတ်တော်ကို စောင့်ဆိုင်းနေကြသူများလည်း ရှိကြသေး၏။အလ္လာဟ်အရှင်မြတ်သည် သိတော်မူသောအရှင်၊ ပညာရှိတော်မူသောအရှင်ဖြစ်တော်မူ၏။
9|107|၁ဝ၇။	အစ္စလာမ်သာသနာတော်ကြီးပျက်စီးရန် မိစ္ဆာအယူဝါဒတိုးပွားရန် ယုံကြည်သူတို့အချင်းချင်း ဂိုဏ်းဂဏကွဲပြားရန် ရှေးအခါက အလ္လာဟ်အရှင်မြတ်နှင့် အရှင်မြတ်၏ တမန်တော်တို့ကို တိုက်ခိုက်ခဲ့သူများတို့ခိုလှုံနေထိုင်ရန် စသည်တို့အတွက် ဗလီကျောင်းဆောက်လှုသူတို့မူကား သူတို့က အကျွနု်ပ်တို့သည် ကောင်းမှုမှတပါး အခြားအမှု တစ်စုံတစ်ရာကို မကြံစည်ကြပါဟု ကျိန်ဆိုကြလတ္တံ့။အလ္လာဟ်အရှင်မြတ်က ဤလူများသည် မုချဧကန်မုသား ဆိုသူများဖြစ်ကြသည်ဟု သက်သေခံတော်မူ၏။
9|108|၁ဝ၈။	သင်သည် ဗလီကျောင်း၌ ဆွလတ်ဝတ်ကို မပြုလင့်။အစကနဦးကပင် အလ္လာဟ်အရှင်မြတ်၏ အမှုတော်ကို ထမ်းဆောင်ဖို့ရာ ဆောက်တည်သောဗလီသည် သာလွန်မြင့်မြတ်၏။သင်သည် ထိုဗလီအတွင်း ဆွလတ်ဝတ် တက်ထိုက်၏။ထိုဗလီအတွင်း၌ မိမိတို့ကိုယ်ကို မိမိတို့သန့်ရှင်းဖြူစင်အောင် ပြုလုပ်လိုသူတို့ရှိကြ၏။အလ္လာဟ် အရှင်မြတ်သည် သန့်ရှင်းစင်ကြယ်အောင် ပြုကျင့်သူတို့ကို ချစ်မြတ်နိုးတော်မူ၏။
9|109|၁ဝ၉။	အလ္လာဟ်အရှင်မြတ်၏ အမှုတော်ကို ထမ်းဆောင်ခြင်းနှင့် အရှင်မြတ်၏ အားရနှစ်သက်တော်မူခြင်းအပေါ်၌ အုတ်မြစ်ချသူရှိ၏။ပြိုကျသောချောက်ကမ်းပါးပေါ်တွင် အုတ်မြစ်ချ၍ ထိုအုတ်မြစ်သည် သူနှင့်တကွ အဝီစိ ငရဲမီးထဲသို့ ပြိုကျသွားခြင်းခံရသူလည်းရှိ၏။ဤသူနှစ်ယောက်တွင် အဘယ်သူသည် သာလွန်ကောင်းမွန်သနည်း၊ အလ္လာဟ်အရှင်မြတ်သည် ဒုစရိုက်မှုပြုကျင့်သူတို့အား လမ်းပြတော်မမူပေ။
9|110|၁၁၀။	သူတို့ဆောက်တည်သောဗလီသည် သူတို့အား စိတ်နှလုံးမလုံပဲ၊ စနောင့်စနင်းမရပ်မတန့်ဖြစ်စေလိမ့်မည်။သူတို့၏ စိတ်နှလုံးကို အစိတ်စိတ်အမွှာမွှာခွဲဖြတ်မှသာလျှင် သူတို့သည် ဤဒုက္ခမှ လွတ်မြောက်လိမ့်မည်။အလ္လာဟ်အရှင်မြတ်သည် သိတော်မူသောအရှင်၊ သဗ္ဗညုတရွှေဉာာဏ်တော်ရှင်ဖြစ်တော်မူ၏။
9|111|၁၁၁။	မှတ်သားကြလော့။အလ္လာဟ်သည် ယုံကြည်သူများထံမှ သူတို့၏ အသက်စည်းစိမ်ဥစ္စာပစ္စည်းများကို ဝယ်ယူ တော်မူပြီ၊ သူတို့သည် ဥယျာဉ်တော်ကို ရရှိကြလတ္တံ့။သူတို့သည် အလ္လာဟ်အရှင်မြတ်၏ လမ်းတော်၌ တိုက်ကြသည်။သတ်ဖြတ်ကြသည်။သတ်ဖြတ်ခြင်းခံရကြသည်။ဤကတိတော်သည် အရှင်မြတ်တာဝန်ရှိသော ကတိတော်ဟု တောင်ရသ်၊ အင်ဂျီလ်နှင့် ကုရ်အာန်ကျမ်းတော်များ၌ လာသည်။အလ္လာဟ်ထက်သာ၍ မည်သူ သည် မိမိကတိစာချုပ်ကို ဖြည့်သနည်း။သင်တို့သည် အလ္လာဟ်နှင့်ပြုလုပ်ပြီးသောရောင်းဝယ်ဖောက်ကားမှု ၌ ပျော်ရွှင်မြူးထူးကြလော့။၎င်းသည် အထွဋ်အထိပ်အောင်မြင်ခြင်းဖြစ်၏။
9|112|၁၁၂။	အလ္လာဟ်အရှင်မြတ်ဘက်တော်သို့ တရားသံဝေဂနှင့် လှည့်သူတို့ အရှင်မြတ်၏ အမှုတော်ကို ထမ်းဆောင်သူတို့ အရှင်မြတ်ကို ချီးကျူးသူတို့ဥပုသ်စောင့်သူတို့ဦးညွှတ်သူတို့ဝပ်တွားရှိခိုးပူဇော်သူတို့မှန်ကန်မှုကို တိုက်တွန်းဆင့်ဆို သူတို့၊ မကောင်းမှုကို တားမြစ်သူတို့၊ အရှင်မြတ်၏ ပညတ်တော်အတွင်းကျင့်ကြံသူတို့သာ ဤသူတို့သည် အောင်မြင်ကြသည်။ယုံကြည်သူတို့အား ဝမ်းမြောက်ဖွယ်သောသတင်းကောင်းမင်္ဂလာကို ပေးကြားလော့။
9|113|၁၁၃။	ဆင်းတုကိုးကွယ်သောမိစ္ဆာဒိဋ္ဌိတို့သည် ငရဲသို့ လားရမည်ဖြစ်၏။ထို့ကြောင့်သူတို့သည် တမန်တော်နှင့် ယုံကြည် သူတို့၏ ဆွေမျိုးသားချင်းဖြစ်ငြားသော်လည်း တမန်တော်နှင့် ယုံကြည်သူတို့သည် ထိုအယူမှားသူတို့ကို အပြစ်လွှတ်တော်မူရန် ဆုမတောင်းအပ်ကြပေ။
9|114|၁၁၄။	တမန်တော်အေဗရာဟမ်သည် မိမိဖခင်ကို ပေးသောကတိကြောင့် ဖခင်ကို အပြစ်လွှတ်တော်မူရန် ဆုတောင်း၏။သို့သော်သူ၏ ဖခင်သည် အလ္လာဟ်အရှင်မြတ်၏ ရန်သူဖြစ်ကြောင်း သိသောအခါ တမန်တော်သည် ဖခင်ကို စွန့်ပစ်၏။မှတ်သားကြလော့။တမန်တော်အေဗရာဟမ်သည် သနားကြင်နာတတ်၏။သည်းခံတတ်၏။
9|115|၁၁၅။	အလ္လာဟ်အရှင်မြတ်သည် လူမျိုးတစ်မျိုးအား လမ်းမှန်ကို ညွှန်ပြတော်မူပြီးမှ သူတို့ကို လမ်းမှားကို ပြသတော်မူ သည်မဟုတ်ပေ။အရှင်မြတ်သည် သူတို့အား ၎င်းတို့ရှောင်ကြဉ်ရမည့်အရာတို့ကို ထင်ရှားစွာဗျာဒိတ်ပေးတော် မူ၏။အလ္လာဟ်အရှင်မြတ်သည် အရာခပ်သိမ်းကုန်တို့ကို အကြွင်းမဲ့အမှန်ပင်သိမြင်တော်မူ၏။
9|116|၁၁၆။	မှတ်သားကြလော့၊ အလ္လာဟ်အရှင်မြတ်သည် မိုးမြေနိုင်ငံတော်ကြီးကို ပိုင်သတော်မူ၏။အသက်ရှင်စေတော်မူ၏။သေစေတော်မူ၏။သင်တို့၌ အရှင်မြတ်မှတပါး အခြားကာကွယ်စောင့်ရှောက်သူ အဆွေခင်ပွန်းသော်လည်း ကောင်း၊ ကူညီရိုင်းပင်းသူသော်လည်းမရှိပေ။
9|117|၁၁၇။	အလ္လာဟ်အရှင်မြတ်သည် တမန်တော်မူလဂျီရင်အန်ဆာတို့ကို ကရုဏာတော်ကောင်းကြီးမင်္ဂလာတော်တို့ဖြင့် ရှုစားလိုတော်မူ၏။သူတို့သည် တမန်တော်ဒုက္ခတွေ့ကြံုရသောအခါ တမန်တော်နောက်သို့ လိုက်ကြ၏။သူတို့အနက် လူတစ်စု၏ စိတ်နှလုံးများသည် တိမ်းပါးချွတ်ချော်သွားသောအခါ အရှင်မြတ်သည် သူတို့ကို ကောင်းကြီးမင်္ဂလာတော်နှင့် ရှုစားတော်မူ၏။မှတ်သားကြလော့။အလ္လာဟ်အရှင်မြတ်သည် မဟာကရုဏာတော် အရှင် အနန္တကောင်းကြီးမင်္ဂလာတော်သခင်ဖြစ်တော်မူ၏။
9|118|၁၁၈။	ထို့အပြင်နောင်တွင်ကျန်ရစ်သောသူသုံးယောက်ကိုလည်း အလ္လာဟ်အရှင်မြတ်သည် ကောင်းကြီးမင်္ဂလာဖြင့် ရှုစားတော်မူ၏။မဟာပထဝီမြေကြီးသည် ကျယ်ဝန်းသော်လည်း၊ ထိုသူတို့အတွက် ကျဉ်းကြပ်စေတော်မူ၏။ထို့နောက်သူတို့သည် အရှင်မြတ်ဘက်တော်သို့ သတိသံဝေဂနှင့် လှည့်တော်မူ၏။မှတ်သားကြလော့၊ အလ္လာဟ် အရှင်မြတ်သည် အပြစ်လွှတ်တော်မူ၏။ကောင်းကြီးမင်္ဂလာပေးသနားတော်မူ၏။
9|119|၁၁၉။	အို-ယုံကြည်သူအပေါင်းတို့၊ သင်တို့သည် အလ္လာဟ်အရှင်မြတ်၏ အမှုတော်ကို ကောင်းစွာသတိပြုကြလော့။မှန်ကန်ဖြောင့်မတ်သူတို့နှင့် အတူတကွရှိကြလော့။
9|120|၁၂၀။	မဒီနာမြို့တော်ကြီး၌ နေထိုင်သူတို့နှင့် မြို့တော်ကြီးပတ်ဝန်းကျင်တွင် နေထိုင်သောကျေးလက်တောသားအာရဗ် လူမျိုးတို့သည် တမန်တော်နှင့်လိုက်မသွားပဲ မကျန်ရစ်ထိုက်ပေ။မိမိတို့အသက်ကို တမန်တော်၏ အသက်ထက် ပိုမို၍ မမြတ်နိုးအပ်ပေ။အလ္လာဟ်အရှင်မြတ်၏ လမ်းတော်ကြီး၌ ရေငတ်ခြင်း၊ အလုပ်ပင်ပန်းခြင်း၊ ဆာလောင် မွတ်သပ်ခြင်းခံရသော်လည်းကောင်း၊ မိစ္ဆာဒိဋ္ဌိတို့စိတ်ဒေါသထွက်မှုတစ်ခုခုသော်လည်းကောင်း၊ အလဟဿ မဖြစ်ပေ။၎င်းအပြင်သူတို့၏ မှတ်တမ်းစာရင်းစာအုပ်တွင် ထိုပြုလုပ်မှုများကို ကုသိုလ်ကောင်းမှုဟု မှတ်သား ထားစေတော်မူသည်။မှတ်သားကြလော့။အလ္လာဟ်အရှင်မြတ်သည် သူတော်ကောင်းတို့၏ အခဆုလာဘ်တော်ကို ဆုံးရှုံးစေတော်မူသည်မဟုတ်ပေ။
9|121|၁၂၁။	နည်းများမဆို၊ သူတို့လှုသမျှကိုသော်လည်းကောင်း၊ သူတို့တောင်ကြားအရပ်ဒေသကို ဖြတ်သန်းသွားလာခြင်း ကိုသော်လည်းကောင်း၊ သူတို့ပြုသမျှကို မှတ်ပုံတင်ထားစေတော်မူ၏။သူတို့ပြုကျင့်လေ့ရှိသောအကောင်းဆုံး အမှုအခင်းများ၏ အကျိုးကို အလ္လာဟ်အရှင်မြတ်ပေးသနားတော်မူရန် ယင်းသို့စာရင်းတင်ထားစေတော်မူ၏။
9|122|၁၂၂။	ယုံကြည်သူအားလုံးပင် စစ်တိုက်မသွားအပ်ပေ။အသင်းတစ်သင်းမှ အသင်းသားတစ်စုသာ စစ်ချီတက်အပ် ကြသည်။ကျန်လူများသည် ဘာသာရေးဗဟုသုတကို ရှာမှီးထိုက်ကြ၏။သို့မှသာလျှင် သူတို့၏ စစ်သည်တော် များပြန်လာသောအခါ သူတို့သည် စစ်သည်တော်များကို ဟောကြားသွန်သင်ဆုံးမနိုင်ကြလိမ့်မည်။ထိုအခါ စစ်သည်တော်များသည် ဘာသာရေးကို သတိပြုကြလိမ့်မည်။
9|123|၁၂၃။	အို-ယုံကြည်သူအပေါင်းတို့၊ သင်တို့သည် မိမိတို့ပတ်ဝန်းကျင်ရှိ မိစ္ဆာဒိဋ္ဌိတို့ကို တိုက်ခိုက်ကြလော့၊ သင်တို့သည် သူတို့အပေါ်တွင် ခက်ထန်ကြမ်းကြုတ်ကြလော့၊ အလ္လာဟ်အရှင်မြတ်သည် မိမိအမှုတော်ကို ထမ်းဆောင်သူတို့နှင့် အတူတကွရှိတော်မူသည်ကို မှတ်သားကြလော့။
9|124|၁၂၄။	မည်သည့်အခါမဆို စူရာဟ်တော်တစ်စောင်ကို ချပေးတော်မူသောအခါ သူတို့အနက် အချို့သောသူတို့က ဤစူရာဟ်ကြောင့် သင်တို့အနက် အဘယ်သူ၌ ယုံကြည်မှုတရားတိုးတက်သနည်းဟု ဆိုကြ၏။ယုံကြည်သူတို့ မှာမူကား စူရာဟ်တော်သည် သူတို့၏ ယုံကြည်မှုကို တိုးပွားစေ၏။ထို့ကြောင့်သူတို့သည် ဝမ်းမြောက်ကြ၏။
9|125|၁၂၅။	သို့သော်မိမိတို့စိတ်နှလုံး၌ မိစ္ဆာအယူရောဂါစွဲကပ်သူများမှာမူကား ထိုစူရာဟ်တော်သည် သုတို့မိုက်မဲမှုကို တစ်မှုပြီးတစ်မှုပေါ်ပေါက်တိုးပွားစေ၏။သူတို့သည် မိစ္ဆာဒိဋ္ဌိဘဝ၌ပင် အသက်ကုန်ဆုံးကြ၏။
9|126|၁၂၆။	နှစ်တိုင်းပင် သူတို့ကို တစ်ကြိမ်၊ နှစ်ကြိမ်စမ်းသပ်တော်မူသည်ကို သူတို့မမြင်ကြသလော၊ သို့သော်လည်းသူတို့ သည် တရားသံဝေဂမရကြပေ။တရားတော်ကို အရေးမစိုက်ကြပေ။
9|127|၁၂၇။	စူရာဟ်တစ်စောင်ကို ချပေးသနားတော်မူသည့်အခါတိုင်း သူတို့သည် တစ်ယောက်မျက်နှာကို တစ်ယောက် ငေးကြည့်ပြီးလျှင် သင်တို့ကို တစ်စုံတစ်ယောက်သောသူမြင်သလားဟု ဆိုကြ၏။ထို့နောက်သူတို့သည် လှည့် သွားကြ၏။သူတို့သည် နားမလည်သောသူတို့ဖြစ်သဖြင့် အလ္လာဟ်အရှင်မြတ်သည် သူတို့၏ စိတ်နှလုံးကို လှည့်သွားစေတော်မူ၏။
9|128|၁၂၈။	သင်တို့ထံသို့ သင်တို့၏ သားချင်းတစ်ဦးဖြစ်သောတမန်တော်သည် ပွင့်လာပြီ၊ သင်တို့သည် ဒုက္ခရောက်လျှင် သူသည် ဝမ်းနည်းပူဆွေး၏။သင်တို့အတွက် စိုးရိမ်ကြောင့်ကျ၍ စိတ်မအေးပေ။ယုံကြည်သူတို့ကို သနားကြင်နာ ၍ ကျေးဇူးပြု၏။
9|129|၁၂၉။	အို-မိုဟမ္မဒ်၊ သူတို့သည် လှည့်သွားလျှင် သင်ဟောကြားလော့၊ အလ္လာဟ်အရှင်မြတ်သည် အကျွနု်ပ်အတွက် လုံလောက်တော်မူ၏။အရှင်မြတ်မှတပါး အခြားအရှင်သခင်မရှိပေ။အရှင်မြတ်ကိုသာလျှင် အကျွနု်ပ်သည် ယုံကြည်ကိုးစား၏။အရှင်မြတ်သည် အလွန်ကြီးကျယ်မြင့်မြတ်သောရာဇပလ္လင်တော်၏ အရှင်သခင်ဖြစ်တော်မူ၏။
10|1|၁။	အလီ(ဖ်)၊လမ်၊ရာ။	ဤဂါထာများသည် နက်နဲသိမ်မွေ့လှသောကုရ်အာန်ကျမ်းတော်ကြီး၏ ဂါထာတော်များဖြစ်၏။
10|2|၂။	ငါအရှင်မြတ်သည် လူသားတို့အနက် တစ်ဦးတစ်ယောက်ကို ရွေးကောက်တော်မူ၏။ ထိုသူအား အို-တမန်တော်၊ သင်သည် လူသားအပေါင်းတို့ကို သတိပေးဆုံးမလော့။ ယုံကြည်သူတို့အား ၎င်းတို့အတွက် ၎င်းတို့၏ အရှင်သခင် အထံတော်၌ ဂုဏ်ရှိသောအဆင့်အတန်းရှိကြောင်းသတင်းကောင်းကို ပေးလော့ဟု ဗျာဒိတ်ပေးတော်မူသည်ကို လူသားအပေါင်းတို့အ့ံသြကြသလော။ မိစ္ဆာဒိဋ္ဌိတို့က မှတ်သားကြလော့။ ဤသူသည် စုံးဆရာဖြစ်သည်ဟု ဆိုကြ၏။
10|3|၃။	မှတ်သားကြလော့။ သင်တို့၏ အရှင်သခင်သည် မိုးကောင်းကင်နှင့် ကမ္ဘာမြေကြီးကို ခြောက်ရက်အချိန်ကာလ အတွင်း ဖန်ဆင်းတော်မူ၏။ ထို့နောက်ရာဇပလ္လင်တော်ကြီးပေါ်တွင် စိုးစံ၍ ခပ်သိမ်းကုန်အပေါင်းတို့ကို ညွှန်ကြား အုပ်စိုးတော်မူ၏။ အလ္လာဟ်အရှင်မြတ်၏ အခွင့်တော်မရှိပဲ ရှေ့တော်ဝယ် သူတပါးကို တောင်းပန်ကယ်နှုတ်သူ မရှိပေ။ ဤအရှင်သည် သင်တို့၏ အရှင်သခင် အလ္လာဟ်အရှင်ဖြစ်တော်မူ၏၊ ထို့ကြောင့် အရှင်မြတ်အား ကိုးကွယ်ကြလော့။ သင်တို့အသိတရားရကြမည်မဟုတ်လော။
10|4|၄။	အရှင်မြတ်ထံတော်သို့ သင်တို့အားလုံးပြန်ရကြလိမ့်မည်။ ဤအချင်းအရာ သည် အလ္လာဟ်အရှင်မြတ်ထားတော် မူသော ကတိတော်အမှန်ပင်ဖြစ်သည်။ မှတ်သားကြလော့။ အရှင်မြတ်သည် ဖန်ဆင်းစီရင်တော်မူ၏။ ယုံကြည် လျက် ကုသိုလ်ကောင်းမှုများကို ပြုကျင့်သောသူတို့အား တရားမျှတစွာဆုပေးသနားတော်မူဖို့ရာ ထပ်မံဖန်ဆင်း စီရင်တော်မူ၏။ မိစ္ဆာဒိဋ္ဌိတို့မှာမူကား သူတို့အတွက် သူတို့၏ မိစ္ဆာအယူဝါဒကြောင့် ကျွက်ကျွက်ဆူနေသော ရေနှင့် အလွန်ပြင်းပြနာကျင်ဖွယ်သောအပြစ်ဒဏ်ရှိမည်။
10|5|၅။	အရှင်မြတ်သည် နေကို ထွန်းတောက်စွာ၊ လကို လင်းဝင်းစွာဖန်ဆင်းထားတော်မူ၏။ လယသွားလာဖို့ရာ ခရီးစဉ်ကို စီရင်ထားတော်မူ၏။ နေနှင့်လသည် လူသားတို့အချိန်ကာလနေ့ရက်လနှစ်များကို ရေတွက်ဖို့ရာဖြစ်၏။ အလ္လာဟ် အရှင်မြတ်သည် အရာခပ်သိမ်းကုန်တို့ကို အလဟဿအကျိုးမဲ့ဖန်ဆင်းတော်မူသည်မဟုတ်၊ မှန်ကန်သော အကြောင်းရင်းနှင့်သာ ဖန်ဆင်းတော်မူ၏။ အရှင်မြတ်သည် ကျမ်းတော်မြတ်ကို ဉာာဏ်ပညာရှိသူတို့အဖို့ အသေး စိတ်ထုတ်ပြန်ချပေးသနားတော်မူ၏။
10|6|၆။	မှတ်သားကြလော့၊ နေ့နှင့်ညဉ့်ကို ပြောင်းလဲတော်မူခြင်းတို့၌လည်းကောင်း၊ မိုးမြေတွင် အလ္လာဟ်ဖန်ဆင်းထား တော်မူသောအရာများ၌သော်လည်းကောင်း၊ အကုသိုလ်မကောင်းမှုကို ရှောင်ရှားသူတို့အဖို့ သက်သေသာဓက တော်များပါရှိကြ၏။
10|7|၇။	မှတ်သားကြလော့၊ အကြင်သူသည် ငါအရှင်မြတ်ကို တွေ့မြင်ဖူးမျှော်ရမည်ကို မမျှော်ကိုးပဲ လောကီစည်းစိမ်ကို မက်မောတပ်မက်၏။ ထိုစည်းစိမ်သည် တည်မြဲလုံခြံုသည်ဟု ထင်မှတ်ကြ၏။ ငါ၏ ကုရ်အာန်ကျမ်းတော်ကို မလေးစား၊မထီမဲ့မြင်ပြုကြ၏။
10|8|၈။	ထိုသူတို့၏ နေအိမ်သည် မိမိတို့၏ အကျိုးဆက်ကြောင့် ငရဲမီးဖြစ်လိမ့်မည်။
10|9|၉။	မှတ်သားကြလော့၊ အကြင်သူတို့သည် ယုံကြည်၍ ကုသိုလ်ကောင်းမှုပွားများကြ၏။ ထိုသူတို့အား သူတို့၏ အရှင်သခင်သည် သူတို့၏ ယုံကြည်မှုအားဖြင့် လမ်းပြတော်မူ၏။ သုခဥယျာဉ်တော်အတွင်း၌ သူတို့အောက်တွင် မြစ်ချောင်းအသွယ်သွယ်စီးဆင်းလိမ့်မည်။
10|10|၁၀။	ဥယျာဉ်တော်အတွင်း၌ သူတို့သည် အို-အလ္လာဟ်အရှင်၊ အရှင်သည် ချို့တဲ့ခြင်းကင်းတော်မူပါ၏ဟု ဆုတောင်းကြ လိမ့်မည်။ သူတို့သည် အချင်းချင်းအေးချမ်းသာယာခြင်းသက်ရောက်ပါစေသောဟု နှုတ်ဆက်မေတ္တာပို့ကြလိမ့် မည်။ သူတို့သည် မိမိတို့၏ ဆုတောင်းဒဏ်ကို စကြဝဠာအပေါင်းတို့၏ အရှင်သခင်အလ္လာဟ်အရှင်သည် ချီးမြှင့်ခြင်းတည်ရာဖြစ်တော်မူ၏ဟု ဥဒါန်းရင့်ကျူးခြင်းဖြင့် အဆုံးသတ်ကြလိမ့်မည်။
10|11|၁၁။	လူသားတို့သည် ကောင်းကျိုးကို မြန်မြန်ဆန်ဆန်သိမ်းယူသကဲ့သို့ အလ္လာဟ်အရှင်မြတ်သည် သူတို့ရထိုက်သော အပြစ်ဒဏ်ကို မြန်စေတော်မူလျှင် သူတို့၏ အပြစ်ဒဏ်ကို ရွှေ့ဆိုင်းထားသောအချိန်သည် ကုန်လွန်ပေလိမ့်မည်။ သို့သော်ငါအရှင်မြတ်သည် ငါ့အား မျက်ဝါးထင်ထင်တွေ့မြင်ဖူးမျှော်ရမည်ကို မမျှော်လင့်သောသူတို့ကို ဆင်ကန်း တောတိုးသကဲ့သို့ ၎င်းတို့၏ ထောင်ထားခြားနားခြင်း၌ တောတိုးရန် လွှတ်ထားတော်မူ၏။
10|12|၁၂။	အကယ်၍ လူသားသည် ဘေးဒုက္ခတွေ့ကြံုသောအခါ ငါ့အထံတော်၌ လျောင်း၍သော်လည်းကောင်း၊ ထိုင်၍ သော်လည်းကောင်း၊ ရပ်၍သော်လည်းကောင်း၊ ဆုတောင်းပန်ထွာ၏။ သို့သော်ငါသည် သူ့ကို ဒုက္ခမှ ကယ်နှုတ် တော်မူသောအခါ သူသည် ငါ့အား သူ့ကို ဘေးမှ ကယ်နှုတ်တော်မူရန် ဆုမတောင်းလေသကဲ့သို့ သွားမြဲလမ်းကို သွား၏။ တရားတော်ကို ကျူးလွန်သောသူတို့သည် မိမိတို့ကျင့်ကြံမှုများကို ဤသို့မင်္ဂလာရှိသည်ဟု ထင်မှတ် ကြ၏။
10|13|၁၃။	သူတို့မကောင်းမှုကို ပြုသောအခါ ငါသည် သင်တို့မဖြစ်ထွန်းမီ ရှေးလူဟောင်းအဆက်များစွာကို သုတ်သင် ရှင်းလင်းတော်မူ၏။ သူတို့၏ တမန်တော်များသည် သူတို့ထံသို့ အရှင်မြတ်သည် အချုပ်အခြာအာဏာပိုင်သ တော်မူကြောင်း ထင်ရှားသောသက်သေသာဓကတော်များကို ယူဆောင်လာကြ၏။ သို့သော်သူတို့သည် မယုံ ကြည်ကြပေ။ ဤနည်းအတိုင်းငါသည် အပြစ်ရှိသူတို့အား ဆုပေးသနားတော်မူ၏။
10|14|၁၄။	ထိုရှေးလူဟောင်းများနောက် ငါသည် သင်တို့အား ကမ္ဘာမြေပေါ်ဝယ် ငါ၏ ကိုယ်စားလှယ်တော်များခန့်တော်မူ၏။ သင်တို့သည် မည်သို့ပြုကျင့်ကြမည်ကို ရှုတော်မူရန်ဖြစ်၏။
10|15|၁၅။	ငါ၏ ရှင်းလင်းသောဗျာဒိတ်တော်များကို သူတို့အား ရွတ်ဖတ်ပြသောအခါ ငါ့ကို ဒိဌမျက်မြင်ဖူးမျှော်ရမည်ကို မမျှော်လင့်သူတို့က ဤဂါထာမှတပါး အခြားဓမ္မတရားကို ယူခဲ့လော့။ သို့မဟုတ် ဤဂါထာကို ပြောင်းလဲလော့ဟု ဆိုကြ၏။ အို-တမန်တော်၊ ဟောကြားလော့၊ အကျွနု်ပ်သည် တရားတော်ကို မိမိအလိုအလျောက်မပြုပြင် မပြောင်းလဲနိုင်ပေ။ အကျွနု်ပ်သည် မိမိအား ပေးသနားတော်မူသောဗျာဒိတ်တော်ကိုသာလျှင် လိုက်နာဆောင်ရွက် ၏။ မှတ်သားကြလော့၊ အကယ်၍ အကျွနု်ပ်သည် မိမိ၏ အရှင်သခင်အား မနာခံတော်လှန်လျှင် အကျွနု်ပ်သည် အလွန်ကြောက်မက်ဖွယ်ကောင်းသောနေ့တော်ကြီး၏ လက်စားချေဒဏ်ကို ကြောက်ရွံ့၏။
10|16|၁၆။	ဟောကြားလော့၊ အလ္လာဟ်အရှင်မြတ်သည် အလိုတော်ရှိခဲ့ပါလျှင် အကျွနု်ပ်သည် ကုရ်အာန်ကျမ်းတော်မြတ်ကို သင်တို့အား ဖတ်ပြဟောပြောမည်မဟုတ်ပေ။ သို့မဟုတ်အရှင်မြတ်သည် သင်တို့အား ကျမ်းတော်မြတ်ကို သိစေတော်မူလေမည်မဟုတ်ပေ။ အကျွနု်ပ်သည် ကုရ်အာန်ကျမ်းတော်မြတ်မကျရောက်လာမီ၊ သင်တို့နှင့်အတူ တကွ တစ်သက်လုံးနေခဲ့ပြီးဖြစ်သည်။ သင်တို့၌ အသိဉာာဏ်မရှိကြသလော။
10|17|၁၇။	အလ္လာဟ်အရှင်မြတ်နှင့်စပ်လျဉ်း၍ မဟုတ်မမှန်လုပ်ကြံပြောသောအရှင်မြတ်၏ တရားတော်များကို ငြင်းပယ်သော ပြစ်မှုကို ကျူးလွန်သူထက် အဘယ်သူသည် သာလွန်ကြီးမားသောဒုစရိုက်မှုကို ကျူးကျော်သနည်း၊ မှတ်သား ကြလော့၊ အပြစ်ရှိသူတို့သည် အဘယ်သောအခါမှ အောင်မြင်ကြလိမ့်မည်မဟုတ်ပေ။
10|18|၁၈။	သူတို့သည် အလ္လာဟ်အရှင်မြတ်နှင့်တွဲဖက်၍ ကောင်းကျိုးဆိုးကျိုးကို မပေးနိုင်သောအရာဝထ္ထုတို့ကို ကိုးကွယ် ကြ၏။ သူတို့က ဤဘုရားတုများသည် အကျွနု်ပ်တို့ကို အလ္လာဟ်အရှင်မြတ်၏ ရှေ့တော်ဝယ် တောင်းပန် ကယ်နှုတ်သူများဖြစ်ကြ၏။ ဟောကြားလော့၊ သင်တို့သည် အလ္လာဟ်အရှင်အား မိုးကောင်းကင်နှင့် ကမ္ဘာမြေပေါ် ဝယ် အလ္လာဟ်အရှင်မြတ်သိတော်မမူသောအရာတစ်ခုခုကို တင်လျှောက်ကြမည်လော၊ အရှင်မြတ်သည် ချီးမွမ်း ခြင်းတည်ရာဖြစ်တော်မူ၏။ သင်တို့ပူးတွဲသောဘုရားများထက် သာလွန်မြင့်မြတ်တော်မူ၏။
10|19|၁၉။	လူသားအပေါင်းတို့သည် တမျိုးစုတစုတည်းသာဖြစ်ကြ၏။ ထို့နောက်သူတို့သည် ကွဲပြားခြားနားကြ၏။ သင်၏ အရှင်သခင်ကသာ ဗျာဒိတ်ချတော်မမူခဲ့ပါလျှင် သူတို့၏ ဝိဝါဒကွဲပြားမှုကို စစ်ကြောဆုံးဖြတ်တော်မူပြီးလိမ့်မည်။
10|20|၂၀။	သူတို့သည် သူတို့၏ အရှင်သခင်က သူ့ထံသို့ သက်သေသာဓကတစ်ပါးချပေးတော်မူပါလျှင် ကောင်းလေစွဟု ပြောကြ၏။ အို-မိုဟမ္မဒ်၊ သင်ဟောကြားလော့၊ မမြင်စွမ်းနိုင်သောအရာများသည် အလ္လာဟ်အရှင်မြတ်၏ ဘဏ္ဍာတော်ဖြစ်၏။ ထို့ကြောင့်စောင့်ဆိုင်းလော့၊ အကျွနု်ပ်လည်း သင်တို့နှင့်အတူ အမှန်ပင်စောင့်ဆိုင်းနေ၏။
10|21|၂၁။	ငါအရှင်မြတ်သည် လူသားတို့ကို သူတို့ခံစားနေရသောဆင်းရဲဒုက္ခနောက် ကောင်းကြီးမင်္ဂလာတော်ကို မြည်းစေ တော်မူသောအခါ သူတို့သည် ငါ၏ နှုတ်ကပတ်တော်များကို ဖျက်ဆီးဖို့ရာ အကြံရှိကြ၏။ ဟောကြားလော့၊ အလ္လာဟ်အရှင်မြတ်သည် အကြံထုတ်ရာ၌ သာလွန်လျင်မြန်တော်မူ၏။ မှတ်ထားကြလော့။ ငါ၏ တမန်တော်များ သည် သင်တို့အကြံအစည်ကို ရေးထားကြ၏။
10|22|၂၂။	အလ္လာဟ်အရှင်မြတ်သည် သင်တို့ကို ရေလမ်းကုန်းလမ်းဖြင့် သွားလာနိုင်စေတော်မူ၏။ ထို့ကြောင့်သင်တို့သည် လှေသင်္ဘောများကို စီးနင်းသွားလာနိုင်ကြ၏။ လှေသဘေ်ာများသည် လေသင့်သောအခါ ကောင်းစွာသွားကြ၏။ ခရီးသည်တို့လည်း ထိုအခါအလွန်ပျော်ပိုက်ကြ၏။ ထို့နောက်လေမုန်တိုင်းတိုက်လာ၏။ ထိုအခါလှိုင်းများသည် သူတို့၏ အနောက်ဘက်မှ ထကြွလာကြ၏။ သူတို့သည် မိမိတို့အား လှိုင်းတံပိုးများဖုံးလွှမ်းနေသည်ဟု ထင်မှတ် ကြ၏။ ထိုအခါသူတို့သည် အလ္လာဟ်အရှင်မြတ်ထံတော်၌ ငိုကြွေးဆုတောင်းကြ၏။ အရှင်မြတ်ကိုသာလျှင် ကိုးကွယ်ကြ၏။ သူတို့က အို-အလ္လာဟ်အရှင်၊ အကျွနု်ပ်တို့အား ဤဘေးဥပါဒ်မှ ကယ်နှုတ်တော်မူပါလျှင်၊ အကျွနု်ပ်တို့သည် ကျေးဇူးတော်ကို ချီးကျူးတသသူတို့ဘောင်တွင် မုချဧကန်ပါဝင်ကြပါမည်ဟု ပန်ထွာကြ၏။
10|23|၂၃။	သို့သော်အရှင်မြတ်သည် သူတို့အား ကယ်ဆယ်တော်မူသောအခါ သူတို့သည် ကမ္ဘာမြေပေါ်တွင် မတရား ထောင်ထားခြားနားကြ၏။ အို-လူသားတို့၊ သင်တို့၏ ပုန်ကန်မှုသည် သင်တို့ကိုသာ နစ်နာစေမည်။ သင်တို့သည် ဤလောကီစည်းစိမ်၌ မြူးထူးပြီးနောက် ငါ့အထံတော်သို့ ပြန်လာကြရမည်၊ ထိုအခါငါသည် သင်တို့၏ ပြုမူချက် များကို သင်တို့အား ပြောပြတော်မူမည်။
10|24|၂၄။	ဤလောကီဘဝ၏ ဥပမာသည် ငါအရှင်မြတ်မိုးကောင်းကင်မှ ရွာသွန်းစေတော်မူသောမိုးရေနှင့်သာတူ၏။ ထိုအခါ မြေကြီးမှ လူနှင့်ကျွဲနွားတိရိစ္ဆာန်တို့စားသည့်အသီးအရွက်ကောက်ပဲသီးနှံတို့ပေါက်ကြ၏။ ကမ္ဘာမြေကြီးသည် အသီးအပင်များနှင့် စိမ်းစိုသိုက်မြိုက်တင့်တယ်၏။ လူသားတို့သည် ကမ္ဘာမြေကြီးကို အစိုးရသည်ဟု ထင်မှတ် ကြ၏။ ငါ၏ အမိန့်တော်သည် ညဉ့်၌ဖြစ်စေ၊ နေ့၌ဖြစ်စေ ကျရောက်လာ၏။ ငါသည် အပင်များကုန်ခဲ့သော နေ့က မရှိခဲ့သကဲ့သို့ ကမ္ဘာမြေကြီးကို ကောက်ရိတ်ပြီးသောလက်မြေအထိ ဖြစ်စေတော်မူ၏။ ဤကဲ့သို့ငါသည် တရားတော်ကို စဉ်းစားဆင်ခြင်တတ်သူတို့အဖို့ ရှင်းလင်းပြသတော်မူ၏။
10|25|၂၅။	အလ္လာဟ်အရှင်မြတ်သည် သင်တို့အား ငြိမ်သက်ခြင်းဗိမာန်တော်သို့ ခေါ်ယူတော်မူ၏။ အလိုတော်ရှိသူတို့အား သမ္မာလမ်းမှန်သို့ ပြသတော်မူ၏။
10|26|၂၆။	ကုသိုလ်ကောင်းမှုဆည်းပူးသူတို့အတွက် အလွန်မွန်မြတ်သောဆုတော်ရှိ၏။ သူတို့သည် အားထုတ်ဆည်းပူး ခဲ့သည်ထက် ပိုမို၍ အကျိုးခံစားရကြ၏။ သူတို့၏ မျက်နှာများသို့ မြေမှုန့်သော်လည်းကောင်း၊ အရှက်ကွဲမှု သော်လည်းကောင်း၊ မချဉ်းကပ်ပေ။ သူတို့သည် နိဗ္ဗာန်ဥယျာဉ်တော်ကို တရားသဖြင့်ပိုင်ဆိုင်သူများဖြစ်ကြ၏။ ဥယျာဉ်တော်တွင် ခံစားနေထိုင်ကြလိမ့်မည်။
10|27|၂၇။	အကုသိုလ်မကောင်းမှုများကို ပြုကျင့်သူတို့အတွက် မိမိပြုကျင့်သောအကုသိုလ်မှုနှင့်မျှတသောအပြစ်သာရှိ၏။ သူတို့ကို အလ္လာဟ်အရှင်မြတ်မှ ကာကွယ်သူမရှိပေ။ သူတို့၏ မျက်နှာသည် အလွန်မှောင်မိုက်သောညဉ့်၏ အမှောင်ထုဖုံးလွှမ်းအုပ်ထားသကဲ့သို့ အိန္ဒြေကင်းမဲ့မည်းနက်လျက်ရှိ၏။ သူတို့သည် အဝီစိငရဲကို တရားသဖြင့် ပိုင်ဆိုင်သူများဖြစ်၍ ငရဲအတွင်း၌ ခံစားနေထိုင်ကြလိမ့်မည်။
10|28|၂၈။	ငါအရှင်မြတ်သည် သူတို့အားလုံးကို အတူတကွစုဆောင်းတော်မူသောနေ့တော်ကြီး၌ ငါနှင့်ဘုရားများကို တွဲထား သူတို့အား သင်တို့နှင့်သင်တို့၏ ဘုရားပျက်တို့သည် နောက်ဆုတ်ကြလော့ဟု မိန့်တော်မူမည်၊ ငါသည် သူ တို့ကို ခွဲခြာထားတော်မူ၏။ ဘုရားများက သင်တို့သည် အကျွနု်ပ်တို့ကို မကိုးကွယ်ကြပေဟု ပြောဆိုကြ၏။
10|29|၂၉။	အကျွနု်ပ်တို့သည် သင်တို့၏ ကိုးကွယ်ခြင်းကို မသိကြကြောင်းကို သင်တို့နှင့် အကျွနု်ပ်တို့၏ အလယ်ကြားတွင် အလ္လာဟ်အရှင်မြတ်သည် သက်သေအဖြစ်ဖြင့် လုံလောက်၏။
10|30|၃၀။	ထိုနေ့တော်ကြီး၌ ဝိညာဉ်တိုင်းသည် မိမိတို့ပြုကျင့်ခဲ့သောအလုံးကို တွေ့မြင်ရကြ၏။ သူတို့ကို တရားသဖြင့် ပိုင်သောအရှင်သခင်၊ အလ္လာဟ်အရှင်မြတ်ထံတော်သို့ ပြန်ရကြ၏။ သူတို့သည် သူတို့လုပ်ကြံဖန်တီးသောဘုရားတု များက သူတို့ကို စွန့်ပစ်ထားသည်ကိုလည်း တွေ့မြင်ကြရ၏။
10|31|၃၁။	အို-မိုဟမ္မဒ်၊ သင်သည် သူတို့အား ဟောကြားလော့။ သင်တို့အား မိုးကောင်းကင်နှင့် မဟာမြေကြီးမှ စားနပ် ရိက္ခာကို အဘယ်သူပေးသနည်း၊ ကြားခြင်း၊ မြင်ခြင်းဂုဏ်ကို အဘယ်သူအစိုးရသနည်း။ အဘယ်သူသည် သက်မဲ့မှ သက်ရှိကို ဖန်ဆင်းသနည်း၊ သက်ရှိကို သက်မဲ့ဖြစ်စေသနည်း၊ ခပ်သိမ်းကုန်အပေါင်းတို့ကို အဘယ်သူ သည် ညွှန်ကြားအုပ်ချုပ်သနည်း၊ သူတို့က အလ္လာဟ်အရှင်မြတ်ဟု ပြန်ပြောကြလိမ့်မည်။ ထိုအခါဟောကြား လော့၊ သင်တို့သည် အလ္လာဟ်အရှင်မြတ်၏ အမှုတော်ကို ထမ်းဆောင်ကြမည်မဟုတ်လော။
10|32|၃၂။	သင်တို့တရားသဖြင့် အရှင်သခင်အလ္လာဟ်အရှင်မြတ်သည် ယင်းသို့တည်း။ စီရင်တော်မူ၏။ သမ္မာတရားတော် ကြီးမှ တပါးသောတရားသည် မိစ္ဆာတရားသာဖြစ်၏။ သင်တို့သည် တရားတော်ကို အဘယ်ကြောင့်ကျောခိုင်း ကြသနည်း။
10|33|၃၃။	သင်၏ အရှင်သခင်၏ စကားတော်သည် အကုသိုလ်ကောင်းမှုများကို ပြစ်မှားသူတို့နှင့်စပ်လျဉ်း၍ မှန်ကန်ကြောင်း ကို ဤသို့ထင်ရှားလာစေ၏။
10|34|၃၄။	ဟောကြားလော့၊ သင်တို့သည် အလ္လာဟ်အရှင်မြတ်နှင့်တွဲဖက်၍ ကိုးကွယ်သောဘုရားများအနက် ဖန်ဆင်းခြင်း နှင့် ထပ်မံဖန်ဆင်းခြင်းတို့ကို ပြုစွမ်းနိုင်သောဘုရားတုရှိသလော၊ ဟောကြားလော့၊ အလ္လာဟ်အရှင်မြတ်သည် ဖန်ဆင်းခြင်းကို ပြုတော်မူ၏။ ထို့နောက်တဖန်ပြန်ပြုတော်မူ၏။ ယင်းသို့ဖြစ်ပါလျက် သင်တို့သည် အဘယ် ကြောင့်လမ်းမှားကို အပြုခံကြရသနည်း။
10|35|၃၅။	ဟောကြားလော့၊ အလ္လာဟ်အရှင်မြတ်နှင့်တွဲဖက်၍ သင်တို့ကိုးကွယ်သောဘုရားတုများမှာ သစ္စာတရားတော်ကို ညွှန်ပြနိုင်သူတစုံတယောက်ရှိသလော၊ ဟောကြားလော့၊ အလ္လာဟ်အရှင်မြတ်သာလျှင် သစ္စာတရားတော်ကို ညွှန်ပြတော်မူ၏၊ အရှင်မြတ်ကိုသာလျှင် လိုက်နာဆောင်ရွက်ထိုက်သလော၊ သို့မဟုတ်မိမိကို လမ်းပြသူမရှိပဲ လမ်းမှန်ကို မတွေ့နိုင်သောသူကိုသာ လိုက်နာထိုက်သလော၊ သင်တို့ဘာရောဂါစွဲကြသနည်း။ သင်တို့ဘယ်လို ချင့်ချိန်ကြသနည်း။
10|36|၃၆။	သူတို့အနက် များစွာသောသူတို့သည် ရမ်းဆခြင်းမှတပါး မည်သည်ကိုမျှမလိုက်ကြပေ။ ရမ်းဆခြင်းသည် သစ္စာတရား၏ နေရာမုချဧကန်မယူနိုင်ချေ၊ မှတ်သားကြလော့၊ အလ္လာဟ်အရှင်မြတ်သည် သင်တို့ပြုကျင့်သမျှ အပေါင်းတို့ကို အကြွင်းမဲ့သိမြင်တော်မူ၏။
10|37|၃၇။	ကုရ်အာန်ကျမ်းတော်သည် အလ္လာဟ်အရှင်မြတ်မှတပါး အခြားသူတို့ဖန်တီးနိုင်သောကျမ်းမဟုတ်ချေ။ သို့သော် ကျမ်းတော်မြတ်သည် ရှေးကျမ်းတော်များကို အတည်ပြု၏။ ယုံမှားသံသယကင်းမဲ့၏။ စကြာဝဠာအပေါင်းတို့၏ အရှင်သခင်က လူသားအပေါင်းအား ချပေးသနားတော်မူသော ရှင်းလင်းထင်ရှားသောနှုတ်ကပတ်တော်ဖြစ်၏။
10|38|၃၈။	သို့မဟုတ် သူတို့က သူသည် ဤကျမ်းကို လုပ်ကြံဖန်တီး၏ဟု ဆိုကြသလော။ ဟောကြားလော့၊ သို့ဖြစ်ပါလျှင် သင်တို့သည် မှန်ကန်သူများဖြစ်ကြလျှင် အလားတူစူရာဟ်တစ်စောင်ကို စီကုန်းရေးသားကြလော့၊ အလ္လာဟ်အရှင် မြတ်တပါး သင်တို့ခေါ်နိုင်သူအားလုံးကို ကူညီဖို့ရာ ခေါ်ကြလော့။
10|39|၃၉။	သူတို့မရေးနိုင်ကြချေ။ သို့သော်သူတို့သည် ကျမ်းတော်ကြီးကို လက်မခံငြင်းပယ်ကြ၏။ သူတို့သည် ကုရ်အာန် ကျမ်းတော်ကို နားမလည်ကြချေ။ သူတို့ထံသို့ ကျမ်းတော်၏ အဓိပ္ပါယ်ကောက်ယူချက်သည် မလာသေးပေ။ သူတို့အလျင်လူတို့လည်း ဤကဲ့သို့ပင်ငြင်းပယ်ကြ၏။ ထို့ကြောင့်မကောင်းမှုကို ပြုကျင့်သူတို့အတွက် အဘယ် အကျိုးဆက်ရှိသည်ကို ကြည့်ရှုကြလော့။
10|40|၄၀။	သူတို့အနက် ကျမ်းတော်မြတ်ကို ယုံကြည်သူလည်းရှိ၏။ မယုံကြည်သူလည်းရှိ၏။ သင်၏ အရှင်သခင်သည် ဖောက်ပြန်သူတို့ကို အသိဆုံးဖြစ်တော်မူ၏။
10|41|၄၁။	သူတို့သည် သင့်ကို ဖယ်ရှားလျှင် ဟောကြားလော့၊ အကျွနု်ပ်ပြုကျင့်မှုသည် အကျွနု်ပ်အတွက်ဖြစ်သည်။ သင်တို့ကျင့်ကြံမှုသည် သင်တို့အတွက်ဖြစ်သည်။ သင်တို့သည် အကျွနု်ပ်ပြုလုပ်မှုအတွက် အပြစ်မသင့်။ အကျွနု်ပ် လည်း သင်တို့အပြုအမူအတွက် တာဝန်မရှိချေ။
10|42|၄၂။	သူတို့အနက် အချို့သောသူတို့သည် သင့်အား ကြားနာကြ၏။ သို့သော်သူတို့သည် နားမလည်နိုင်သော်လည်း သင်သည် နားပင်းသူတို့ကို ကြားအောင် ပြုနိုင်စွမ်းသလော။
10|43|၄၃။	သူတို့အနက် သင့်ဘက်ကို ကြည့်သူလည်းရှိ၏။ သို့သော်သူတို့သည် မမြင်နိုင်သော်လည်း သင်သည် မျက်ကန်း သူတို့ကို လမ်းပြစွမ်းနိုင်သလော။
10|44|၄၄။	မှတ်သားကြလော့၊ အလ္လာဟ်အရှင်မြတ်သည် လူသားအပေါင်းတို့ကို စိုးစဉ်းမျှမတရားစီရင်တော်မမူချေ။ သို့သော် လူသားတို့သည် မိမိကိုယ်ကို မိမိတို့ပြစ်မှားကြ၏။
10|45|၄၅။	အရှင်မြတ်သည် သူတို့အားလုံးကို အတူတကွစုဆောင်းထားတော်မူသောနေ့တော်ကြီး၌ သူတို့သည် တစ်နာရီ မျှသာနေထိုင်ကြသည်ဟု ထင်မှတ်ကြမည်။ အချင်းချင်းတယောက်ကို တယောက်က မှတ်မိကြမည်၊ အလ္လာဟ် အရှင်မြတ်ကို မျက်ဝါးထင်ထင်ဖူးမြင်ရမည်ကို မယုံကြည်၊ လမ်းပြခြင်းမခံရသူတို့သည်ကား မုချဧကန်ပျက်စီး ဆုံးရှုံးရမည်သာတည်း။
10|46|၄၆။	အို-မိုဟမ္မဒ်၊ ငါသည် သူတို့အား ကတိထားတော်မူသောအရာအချို့ကို သင့်အား မြင်စေတော်မူသည်ဖြစ်စေ၊ မြင်စေတော်မူသည်ဖြစ်စေ၊ မြင်စေတော်မမူသည်ဖြစ်စေ သူတို့သည် ငါ့အထံတော်သို့ ပြန်လာရမည်သာတည်း၊ ထို့အပြင်အလ္လာဟ်အရှင်မြတ်သည် သူတို့ကျင့်ဆောင်သမျှအပေါင်းတို့ကို အသိသက်သေဖြစ်တော်မူ၏။
10|47|၄၇။	လူမျိုးတုုိင်း၌ပင် တမန်တော်တစ်ပါးစီရှိကြ၏။ တရားစီရင်တော်မူသောနေ့တော်ကြီး၌ သူတို့၏ တမန်တော်သည် လာသောအခါ သူတို့စပ်ကြားရှိအမှုသည် ဖြောင့်မတ်မှန်ကန်စွာစီရင်ဆုံးဖြတ်ခံရမည်။ သူတို့သည် မတရားပြုခြင်း ခံရမည်မဟုတ်ချေ။
10|48|၄၈။	ထို့အပြင်သူတို့က သင်တို့သည် သစ္စာဝါဒီများဖြစ်ကြလျှင် သင်တို့ပြောဆိုသောကတိတော်သည် မည်သည့်အခါ အတည်ပြုခြင်းခံရမည်နည်းဟု မေးကြ၏။
10|49|၄၉။	ဟောကြားလော့၊ အလ္လာဟ်အရှင်မြတ်အလိုတော်အားဖြင့်မှတပါး၊ အကျွနု်ပ်သည် မိမိကိုယ်ကို တစုံတရာအကျိုး အပြစ်မပေးနိုင်ချေ။ လူမျိုးတိုင်းအတွက် ပြဋ္ဌာန်းထားသောအချိန်ရှိ၏။ သူတို့အတွက် အချိန်ကျရောက်လာသော အခါ သူတို့သည် ထိုအချိန်ကို တနာရီရှေ့တိုးနောက်ဆုတ်မပြုစွမ်းနိုင်ကြချေ။
10|50|၅၀။	ဟောကြားလော့၊ သင်တို့သည် တွေးတောဆင်ခြင်ကြပြီးပြီလော့၊ အရှင်မြတ်၏ အပြစ်ဒဏ်တော်သည် ညဉ့်ဝင် တိုက်ခြင်းအားဖြင့်ဖြစ်စေ၊ အလုပ်ရှုပ်သောနေ့၌ဖြစ်စေ၊ ဆိုက်ရောက်လာသောအခါ ထိုအပြစ်ဒဏ်တော်မှ မည်သည့်အပိုင်းကို အပြစ်ရှိသူများမြန်မြန်ကျရောက်စေလိုသနည်း။
10|51|၅၁။	အပြစ်ဒဏ်တော်ဆိုက်ရောက်လာမှသာလျှင် သင်တို့သည် ယုံကြည်ကြမည်လော၊ မည်သို့နည်း၊ ယခုယုံကြည်ကြ လော့၊ ယခုတိုင်အောင်သင်တို့သည် မိစ္ဆာအယူဝါဒအားဖြင့် အပြစ်ဒဏ်တော်မြန်မြန်ဆိုက်ရောက်လာအောင် ပြုကျင့်နေကြ၏။
10|52|၅၂။	ထိုအခါမတရားပြုသူတို့အားလုံးထံသို့ သင်တို့သည် ထာဝရငရဲကို မြည်းစမ်းကြလော့။ သင်တို့ဆည်းပူးခဲ့သော အကုသိုလ်မှတပါး အခြားအမှုကို လက်စားချေသလောဟု ဗျာဒိတ်တော်လာလိမ့်မည်။
10|53|၅၃။	သူတို့သည် သင့်အား ထိုအကြောင်းအရာကို မှန်ကန်ပါ၏လောဟု မေးမြန်းကြသည်။ ဟောကြားလော့၊ မှန် ကန်၏။ ငါ၏ ကျေးဇူးတော်သခင်အားဖြင့် ထိုအရာသည် အမှန်ပင်မှန်ကန်၏။ သင်တို့သည် မလွတ်နိုင်ကြပေ။
10|54|၅၄။	ပြစ်မှုကျူးလွန်ခဲ့သည့်ဝိညာဉ်တိုင်းသည် ကမ္ဘာပေါ်ရှိ ဥစ္စာပစ္စည်းအားလုံးကို ပိုင်ဆိုင်လျှင်၊ ၎င်းသည် ထိုပစ္စည်း အားလုံးကို ပေး၍ မိမိကိုယ်ကို ရွေးယူလိုကြ၏။ သူတို့သည် အပြစ်ဒဏ်တော်ကို မြင်ရသောအခါ ဝိညာဉ်တို့သည် တရားသံဝေဂရလိမ့်မည်၊ သို့သော်သူတို့အလည်တွင် တရားသဖြင့်စီရင်ဆုံးဖြတ်ပြီး သူတို့ကို မတရားနှိပ်စက်သည် မဟုတ်ချေ။
10|55|၅၅။	မှတ်သားကြလော့၊ မိုးကောင်းကင်နှင့်ကမ္ဘာမြေပေါ်တွင် ရှိရှိသမျှအပေါင်းတို့ကို အလ္လာဟ်အရှင်မြတ်သည် ပိုင်စိုးတော်မူ၏။ မှတ်သားကြလော့၊ အလ္လာဟ်အရှင်မြတ်၏ ကတိတော်သည် မုချဧကန်မှန်ကန်၏။ သို့သော် သူတို့အနက် လူအများအပြားမသိကြချေ။
10|56|၅၆။	အရှင်မြတ်သည် ရှင်ခြင်း၊သေခြင်းကို စီရင်တော်မူ၏။ သင်တို့ကို အရှင်မြတ်အထံတော်သို့ ပြန်ပို့မည်သာတည်း။
10|57|၅၇။	အို-လူသားအပေါင်းတို့၊ သင်တို့၏ အရှင်သခင်၏ အထံတော်မှ သင်တို့ထံသို့ အဆုံးအမတော်ကျရောက်လာပြီ။ ဤကျမ်းတော်ကြီးသည် သင်တို့၏ စိတ်နှလုံးအတွင်းရှိ ဝေဒနာအတွက် ဆေးတော်တစ်ဖုံဖြစ်၏။ လမ်းပြကျမ်း တော်ကြီးတစ်စောင်လည်းဖြစ်၏။ ယုံကြည်သူတို့အဖို့ ကောင်းကြီးမင်္ဂလာတော်တစ်ပါးလည်းဖြစ်၏။
10|58|၅၈။	ဟောကြားလော့၊ အလ္လာဟ်အရှင်မြတ်၏ ပေးကမ်းစွန့်ကြဲခြင်းနှင့် ကောင်းကြီးမင်္ဂလာတော်၌ သူတို့ပျော်ရွှင်ကြစေ ကြကုန်။ ထိုမင်္ဂလာတော်များသည် သူတို့စုဆောင်းထားသောဥစ္စာများထက် သာလွန်မွန်မြတ်၏။
10|59|၅၉။	ဟောကြားလော့၊ အလ္လာဟ်အရှင်မြတ်သည် သင်တို့အတွက် မည်သည့်စားနပ်ရိက္ခာများကို ချပေးသနားတော် မူသည်။ ထိုရိက္ခာများကို သင်တို့သည် မည်သို့တရာတော်ဝင်အစား တရားတော်မဝင်မီအစား ပြုလုပ်ကြသည် တို့ကို သင်တို့ဆင်ခြင်ကြပြီလော။ ဟောကြားလော့၊ အလ္လာဟ်အရှင်မြတ်သည် သင်တို့အား အခွင့်ပြုတော်မူပြီ လော၊ သို့မဟုတ်သင်တို့သည် အလ္လာဟ်အရှင်မြတ်အား အလွဲသုံးစားကြသလော။
10|60|၆၀။	အလ္လာဟ်အရှင်မြတ်အား အလွဲသုံးစားသောသူတို့သည် ရှင်ပြန်ထမြောက်ရသောနေ့တော်ကြီး၌ မိမိတို့သည် မည်သည့်အခြေသို့ ဆိုက်ရောက်ရကြမည်ကို သူတို့တွေးတောကြပြီလော၊ မှတ်သားကြလော့၊ အလ္လာဟ်အရှင် မြတ်သည် လူသားတို့အား မုချဧကန်ပေးကမ်းစွန့်ကြဲတော်မူ၏။ သို့သော်သူတို့အနက် များလှစွာသောသူတို့သည် ကျေးဇူးမတင်ကြချေ။
10|61|၆၁။	သင်မိုဟမ္မဒ်သခင်သည် မည်သည့်အမှုအခင်းကို ဆောင်ရွက်နေသော်လည်း ကုရ်အာန်ကျမ်းတော်မြတ်၏ မည်သည့်အစိတ်အပိုင်းကို ရွတ်ဖတ်ဟောကြားနေသော်လည်းကောင်း၊ လူသားတို့မည်သည်ကို လုပ်ကိုင်နေသော် လည်းကောင်း၊ ငါအရှင်မြတ်သည် သင်တို့စိတ်ဝင်စားစွာပြုလုပ်နေကြသောအခါ သင်တို့၏ သက်သေတော်ဖြစ်၏။ မိုးကောင်းကင်နှင့် ကမ္ဘာမြေပေါ်ဝယ် အဏုမြူပမာသေးငယ်သောအရာကိုပင်လျှင် သင်၏ ကျေးဇူးတော်သခင် ထံမှ ဖုံးကွယ်ဝှက်ထား၍ မရနိုင်ချေ။ ထိုအရာထက်သေးငယ်သောအရာ(သို့မဟုတ်)ထိုအရာထက်ကြီးသော အရာအားလုံးတို့ကို ထင်ရှားသောမှတ်ပုံတင်စာအုပ်၌ မှတ်သားထား၏။
10|62|၆၂။	မှတ်သားကြလော့၊ အကယ်စင်စစ်မှာ အလ္လာဟ်အရှင် အကြင်သူတို့အပေါ်သို့ ကြောက်ရွံ့ခြင်းမကျရောက်၊ အကြင်သူတို့သည် မပူဆွေး၊ ထိုသူတို့သည် အလ္လာဟ်၏ အဆွေတော်များဖြစ်ကြ၏။
10|63|၆၃။	အကြင်သူတို့သည် ယုံကြည်၍ အရှင်မြတ်၏ အမှုတော်ကို ထမ်းဆောင်ကြ၏။
10|64|၆၄။	ထိုသူတို့သည် ဤဘဝနောင်တမလွန်ဘဝ၌ သတင်းကောင်းမင်္ဂလာများရှိကြ၏။ ယင်းသည် အထွဋ်အထိပ် အောင်မြင်မှုဖြစ်သည်။ အလ္လာဟ်အရှင်မြတ်၏ ဗျာဒိတ်စကားတော်များ၌ ပြောင်းလဲခြင်းမရှိပေ။
10|65|၆၅။	အို-မိုဟမ္မဒ်၊ သူတို့၏ ပြောဆိုချက်သည် သင့်အား မပူဆွေးစေလင့်၊ မှတ်သားလော့၊ တန်ခိုးအာဏာသည် အလ္လာဟ်အရှင်မြတ်၏ ဘဏ္ဍာ်တော်သာလျှင်ဖြစ်၏။ အရှင်မြတ်သည် ကြားတော်မူသောအရှင်၊ သိတော်မူသော အရှင်ဖြစ်တော်မူ၏။
10|66|၆၆။	မှတ်သားကြလော့၊ အထက်ကောင်းကင်ဘုံအောက်ကမ္ဘာမြေကြီးပေါ်၌ ရှိရှိသမျှအပေါင်းတို့ကို အလ္လာဟ်အရှင်မြတ် ၏ ဘဏ္ဍာ်တော်များမဟုတ်လော့။ အကြင်သူတို့သည် အလ္လာဟ်အရှင်မြတ်မှတပါး အခြားအရာတစ်စုံတစ်ခုကို လိုက်နာကြ၏။ ထိုသူတို့သည် အရှင်မြတ်၏ ဖက်စပ်သူများကို လိုက်နာကြမည်မဟုတ်ချေ။ မိမိတို့ရမ်းဆခြင်း ကိုသာ လိုက်နာကြ၏။ သူတို့သည် ရမ်းဆကြသည်သာတည်း။
10|67|၆၇။	အရှင်မြတ်သည် သင်တို့အိပ်စက်အမောအပန်းဖြေဖို့ရာ ညဉ့်ကို၊ အလင်းရောင်ပေးဖို့ရာ နေ့တို့ကို ဖန်ဆင်းတော် မူ၏။ ညဉ့်နှင့်နေ့တွင် တရားတော်ကို လေးစားအရေးစိုက်သူတို့အဖို့ သက်သေသာဓကတော်များပါရှိကြ၏။
10|68|၆၈။	သူတို့သည် အလ္လာဟ်အရှင်မြတ်၌ သားရတနာရှိ၏ဟု ပြောဆိုကြ၏။ အလ္လာဟ်အရှင်မြတ်၌ ချို့တဲ့ခြင်းမရှိ၊ ခေါင်းပါးခြင်းမရှိ။ မိုးကောင်းကင်နှင့် ကမ္ဘာမြေပေါ်ဝယ်ရှိရှိသမျှတို့သည် အရှင်မြတ်၏ ဘဏ္ဍာ်တော်များဖြစ်၏။ သင်တို့၌ မိမိတို့ပြောဆိုချက်အတွက် အကိုးအကားမရှိချေ။ သင်တို့သည် အလ္လာဟ်အရှင်မြတ်နှင့်စပ်လျဉ်း၍ မိမိတို့မသိသည်ကို ပြောဆိုကြသလော။
10|69|၆၉။	အကြင်သူတို့သည် အလ္လာဟ်အရှင်မြတ်နှင့်စပ်လျဉ်း၍ မဟုတ်မမှန်မုသားလုပ်ကြံပြောဆိုကြ၏။ ထိုသူတို့သည် အောင်မြင်ကြမည်မဟုတ်ပေ။
10|70|၇၀။	ဤလောက၏ ဝေစုသည် သူတို့အဖို့ဖြစ်မည်။ ထို့နောက်သူတို့၏ ပြန်ခြင်းသည် ငါအရှင်မြတ်အထံတော်သို့ ဖြစ်၏။ ထိုအခါငါသည် သူတို့မယုံကြည်ကြသောကြောင့် အလွန်ကြောက်မက်ဖွယ်ကောင်းသောအပြစ်ဒဏ်တော် ကို ခံစားစေတော်မူ၏။
10|71|၇၁။	သူတို့အား တမန်တော်နူဟို၏ ရာဇဝင်ကို ဟောကြားလော့၊ နူဟိုသည် သူ၏ အမျိုးသားတို့အား ဟယ်- အချင်းတို့၊ အကျွနု်ပ်သည် ဤအရပ်၌ နေထိုင်ခြင်းနှင့် သင်တို့အား အလ္လာဟ်အရှင်မြတ်၏ နှုတ်ကပတ်တော် များအားဖြင့် ဆုံးမသြဝဝါဒပေးခြင်းတို့သည် သင်တို့အား စိတ်ဆိုးစေလျှင် သင်တို့နှင့် သင်တို့၏ ဖက်စပ်သူတို့ သည် မည်သို့ပြုလုပ်မည်ကို ဆုံးဖြတ်ကြလော့။ အကျွနု်ပ်သည် အလ္လာဟ်၌သာ ယုံကြည်ကိုးစား၏။ သင်တို့ ပြုလုပ်မည့်လမ်းစဉ်သည် သင်တို့အတွက် သံသယမရှိစေလင့်၊ သင်တို့သည် အကျွနု်ပ်ကို တိုက်ခိုက်ကြလော့၊ အနားမပေးကြလင့်။
10|72|၇၂။	သို့သော်သင်တို့သည် အကျွနု်ပ်၏ ဟောကြားသောတရားကို မနှစ်ခြိုက်လျှင် အကျွနု်ပ်တို့သည် သင်တို့ထံမှ အဖိုးအခတောင်းသောကြောင့် မဟုတ်ချေ။ အကျွနု်ပ်၏ အဖိုးအခသည် အလ္လာဟ်အရှင်မြတ်၏ တာဝန်သာဖြစ်၏။ အကျွနု်ပ်အား အလ္လာဟ်အရှင်မြတ်အား ယုံကြည်ကျိုးနွံသူတို့ဘောင်တွင် ပါဝင်ရန် မိန့်တော်မူ၏။
10|73|၇၃။	သို့သော်သူတို့သည် သူ့ကို ပစ်ပယ်ကြ၏။ ထို့ကြောင့်ငါအရှင်သည် သင်္ဘောပေါ်တွင် သူနှင့်အတူတကွရှိသူတို့ကို ကယ်နှုတ်တော်မူ၍ ကမ္ဘာမြေပေါ်တွင် ငါ၏ ကိုယ်စားလှယ်တော်များဖြစ်စေတော်မူ၏။ ငါ၏ နှုတ်ကပတ်တော် များကို ငြင်းပယ်သောသူတို့ကို ရေနစ်၍ သေစေတော်မူ၏။ သတိပေးခဲ့ရသောသူတို့သည် မည်သည့်အကျိုးခံစား ကြရသည်ကို ကြည့်လော့။
10|74|၇၄။	ထို့နောက်သူအနိစ္စရောက်ပြီးသောအခါ ငါသည် တမန်တော်များကို မိမိတို့အမျိုးသားထံသို့ စေလွှတ်တော်မူ၏။ သူတို့သည် ရှင်းလင်းထင်ရှားသောသက်သေသာဓကများကို ယူဆောင်လာကြ၏။ သို့သော်ထိုအမျိုးသားတို့သည် မိမိတို့အထက်က ငြင်းပယ်ခဲ့သည်ကို ယခုမယုံကြည်လိုကြချေ။ ငါသည် တရားတော်ကို ကျူးလွန်သောသူတို့၏ စိတ်နှလုံးကို ယင်းသို့တံဆိပ်နှိပ်ထားတော်မူ၏။
10|75|၇၅။	၎င်းအပြင်ထိုတမန်တော်များနောက် တမန်တော်မူစာနှင့် တမန်တော်ဟာရွန်ကို ငါ၏ နှုတ်ကပတ်တော်များနှင့် တကွ ဖွာရောမင်းနှင့် သူ၏ မှုးမတ်များထံသို့ စေလွှတ်တော်မူ၏။ သူတို့သည် ဆောင့်ကြွားကြွားမာနကြီး၍ အပြစ်ကျူးလွန်သူတို့ဖြစ်ကြ၏။
10|76|၇၆။	၎င်းအပြင်ငါ၏ အထံတော်မှ သစ္စာတရားတော်သည် သူတို့ထံသို့ ကျရောက်လာသောအခါ သူတို့က ဤအရာ သည် ဝိဇ္ဇာအတတ်သာဟု ဆိုကြ၏။
10|77|၇၇။	တမန်တော်မူစာက သင်တို့ထံသို့ သစ္စာတရားတော်ရောက်လာသောအခါ သင်တို့သည် ယင်းသို့ပြောဆိုကြ သလော၊ ဤကျမ်းတော်သည် ဝိဇ္ဇာအတတ်သာဖြစ်သလော၊ ယခုအခါမျက်လှည့်ဆရာတို့သည် မကြီးပွားချေဟု ဟောကြား၏။
10|78|၇၈။	သူတို့က သင်သည် အကျွနု်ပ်တို့အား မိမိတို့ဘိုးဘွားများကိုးကွယ်သည့်ဘာသာအယူဝါဒမှ တိမ်းစောင်းရန်နှင့် သင်တို့နှစ်ဦး အကျွနု်ပ်၏ တိုင်းပြည်၌ လူကြီးဖြစ်ရန်လာကြသလော။ အကျွနု်ပ်တို့သည် သင်တို့နှစ်ဦးကို ယုံကြည်ကြမည်မဟုတ်ချေဟု ပြောကြ၏။
10|79|၇၉။	ဖွာရောမင်းသည် ကျွမ်းကျင်လိမ္မာသောစုံးဆရာများကို အကျွနု်ပ်ထံသို့ ခေါ်ငင်ခဲ့ကြလော့ဟု အမိန့်ပေး၏။
10|80|၈၀။	စုံးဆရာတို့ရောက်လာကြသောအခါ တမန်တော်မူစာက သူတို့အား သင်တို့အတတ်ကို ပြကြလော့ဟု ဆို၏။
10|81|၈၁။	သူတို့သည် မိမိတို့ပညာကို ပြကြသောအခါ တမန်တော်မူစာက သင်တို့သည် စုံးမျက်လှည့်အတတ်ကို ယူခဲ့ကြ၏။ ကြည့်ကြလော့၊ အလ္လာဟ်အရှင်မြတ်သည် သင်တို့အတတ်ပညာကို အချည်းနှီးဖြစ်စေတော်မူလိမ့်မည်။ ကြည့် ကြလော့၊ အလ္လာဟ်အရှင်မြတ်သည် ပျက်စီးမှုပြုသူတို့၏ ပြုလုပ်မှုကို ထောက်မတော်မမူချေ။
10|82|၈၂။	အပြစ်ရှိသူများသည် မည်မျှပင်မနှစ်သက်ကြသော်လည်း အလ္လာဟ်အရှင်မြတ်သည် သစ္စာတရားတော်ကို မိမိ၏ ဗျာဒိတ်စကားတော်အားဖြင့် အခိုင်အမာဖြစ်စေတော်မူလိမ့်မည်။
10|83|၈၃။	သို့သော်သူ၏ အမျိုးသားအချို့မှတပါး အခြားသူတို့သည် တမန်တော်မူစာကို မယုံကြည်ကြချေ။ သူတို့သည် ဖွာရောမင်းနှင့် ၎င်း၏ မှုးမတ်တို့နှိပ်စက်ကလူပြုမည်ကို အလွန်ပင်ကြောက်ရွ့ံကြ၏။ မှတ်သားကြလော့၊ ဖွာရောမင်းသည် မိမိနိုင်ငံအတွင်း မတရားညှင်းပန်းနှိပ်စက်သောအာဏာရှင်မုချဖြစ်၏။ မှတ်သားကြလော့၊ သူသည် မတရားမင်းအမှန်ဖြစ်၏။
10|84|၈၄။	တမန်တော်မူစာသည် ဟောကြား၏၊ ဟယ်-အချင်းတို့၊ သင်တို့သည် အလ္လာဟ်အရှင်မြတ်အား အမှန်ပင်ယုံကြည် ကျိုးနွံကြလျှင် အရှင်မြတ်အား ကိုးစားကြလော့။
10|85|၈၅။	သူတို့က အကျွနု်ပ်တို့သည် အလ္လာဟ်အရှင်မြတ်အား ယုံကြည်ကျိုးနွံကြပါ၏။ အို-အကျွနု်ပ်တို့၏ ကျေးဇူးတော် သခင်၊ အကျွန်ုပ်တို့အား မတရားပြုသူတို့ကို ညှို့သောအရာဖြစ်စေတော်မမူပါလင့်။
10|86|၈၆။	အရှင်၏ ကောင်းကြီးမင်္ဂလာအားဖြင့် အကျွနု်ပ်တို့ကို မိစ္ဆာဒိဋ္ဌိတို့၏ လက်တွင်းမှ ကယ်နှုတ်တော်မူပါဟု တင်လျှောက်ကြ၏။
10|87|၈၇။	ငါအရှင်မြတ်သည် တမန်တော်မူစာနှင့် သူ၏ အစ်ကိုအား သင်တို့၏ အမျိုးသားများအတွက် အီဂျစ်ပြည်တွင် နေအိမ်များရှိစေကြလော့။ သင်တို့၏ အိမ်များကို ဆွလတ်ဝတ်ပြုရာဌာနဖြစ်စေကြလော့။ ဆွလတ်ဝတ်ပြုကြလော့၊ ယုံကြည်သူတို့အား ဝမ်းမြောက်ဖွယ်သတင်းကောင်းကို ပေးကြလော့ဟု ဗျာဒိတ်ပေးတော်မူ၏။
10|88|၈၈။	ထိုအခါတမန်တော်မူစာက အို-အကျွနု်ပ်တို့၏ အရှင်သခင်၊ အရှင်သည် ဖွာရောမင်းနှင့် မှုးမတ်တို့အား ဤ လောက၌ ခန့်ညားကြွယ်ဝစေတော်မူ၏။ အို-ကျေးဇူးတော်သခင်၊ ထို့ကြောင့်သူတို့သည် လူသားတို့ကို အရှင်၏ လမ်းတော်မှ လမ်းမှားသို့ ပို့ဆောင်ကြပါ။ အို-ကျေးဇူးတော်သခင်၊ သူတို့၏ ဥစ္စာစီးပွားများကို ဖျက်ဆီးပစ်တော် မူပါ။ အလွန်နာကျင်ဖွယ်ကောင်းသောအပြစ်ဒဏ်တော်ကို မြင်ရသည့်တိုင်အောင် သူတို့မယုံကြည်ကြစေရန် သူတို့၏ စိတ်နှလုံးများကို မာမြင်းစေတော်မူပါ၏ဟု ဆုပန်၏။
10|89|၈၉။	အရှင်မြတ်က သင်တို့၏ ဆုတောင်းချက်ကို ကြားတော်မူပြီး သင်တို့ညီနောင်သည် လမ်းမှန်ကို လိုက်ကြလော့၊ ဉာာဏ်ပညာမရှိသူတို့၏ လမ်းကို မလိုက်ကြလင့်ဟု မိန့်တော်မူ၏။
10|90|၉၀။	ငါအရှင်မြတ်သည် အစ္စရာအီလ်အမျိုးသားတို့ကို ပင်လယ်တဘက်ကမ်းသို့ ယူဆောင်တော်မူ၏။ ဖွာရောမင်းသည် မိမိ၏ စစ်သည်တော်များနှင့် သူတို့ကို မတရားကျူးလွန်ခြားနားခြင်းဖြင့် မိအောင် လိုက်ကြ၏။ သို့သော်ရေနစ်မြုပ် ဘေးထိသောအခါ သူသည် အစ္စရာအီလ်အမျိုးသားတို့ယုံကြည်သောအရှင်သခင်မှတပါး အခြားအရှင်သခင် မရှိဟု အကျွနု်ပ်ယုံကြည်ပါ၏။ အကျွနု်ပ်သည် အလ္လာဟ်အရှင်မြတ်အား ယုံကြည်ကျိုးနွံသူတို့ဘောင်တွင် ပါဝင်ပါသည်ဟု ကြွေးကြော်၏။
10|91|၉၁။	ဘာလဲ၊ ယခုမှ ယုံကြည်သလော၊ ယခုတိုင်အောင် နင်သည် ထောင်ထားခြားနား၍ မတရားပြုကျင့်သူတို့ဘောင် တွင် ပါဝင်ပြီးမှ။
10|92|၉၂။	သို့သော် နင်သည် နောင်လာနောက်သားတို့အဖို့ သက်သေသာဓကတော်တစ်ပါးဖြစ်စေရန်၊ နင်၏ ကိုယ်ကာယကို ငါအရှင်မြတ်ယခုကယ်ဆယ်တော်မူ၏။
10|93|၉၃။	ငါအရှင်မြတ်သည် အမှန်ပင်အစ္စရာအီလ်အမျိုးသားတို့အား အတည်အမြဲနေရာထိုင်ခင်းနှင့် မင်္ဂလာရှိသောအရာ များကို ပေးသနားတော်မူ၏။ သူတို့ထံ၌ ပညာအလင်းရောင်ကြီးမရောက်မီ သူတို့အထဲ၌ ကွဲပြားခြင်းမရှိချေ။ မှတ်သားကြလော့။ သင်၏ ကျေးဇူးတော်သခင်သည် ရှင်ပြန်ထမြောက်ရသောနေ့တော်ကြီး၌ သူတို့အလယ်တွင် ၎င်းတို့၏ ကွဲပြားမှုကို စစ်ကြောစီရင်တော်မူလိမ့်မည်။
10|94|၉၄။	အို-မိုဟမ္မဒ်၊ သင်သည် သင့်အား ငါအရှင်မြတ်ထုတ်ပြန်ပို့ချသနားတော်မူသောကျမ်းတော်မြတ်၌ ဝိစိကိစ္စရှိလျှင် သင်မဖြစ်ပေါ်မီ ကျရောက်သောရှေးကျမ်းတော်များကို လေ့လာသူတို့အား မေးမြန်းကြည့်လော့။ သင်၏ ကျေးဇူး တော်သခင်ထံမှ သစ္စာတရားတော်ကြီးသည် သင့်ထံသို့ မုချဧကန်ကျရောက်လာပြီ။ ထို့ကြောင့်သင်သည် ယုံမှားသံသယရှိသူတို့ဘောင်တွင် မပါဝင်သင့်။
10|95|၉၅။	၎င်းအပြင်သင်သည် အလ္လာဟ်အရှင်မြတ်၏ နှုတ်ကပတ်တော်များကို မယုံကြည်ငြင်းဆန်သူတို့အထဲတွင် မပါ ဝင်လင့်၊ ပါဝင်လျှင် သင်သည် ဆုံးရှုံးပျက်စီးသူတို့ဘောင်တွင် အပါအဝင်ဖြစ်ချေမည်။
10|96|၉၆။	မှတ်သားကြလော့၊ အကြင်သူတို့နှင့်ဆန့်ကျင်၍ သင်၏ အရှင်သခင်၏ ဗျာဒိတ်စကာတော်ကို ပြည့်စုံလာ၏။ ထိုသူတို့သည် ယုံကြည်ကြမည်မဟုတ်။
10|97|၉၇။	ပြင်းပြနာကျင်ဖွယ်ကောင်းသောအပြစ်ဒဏ်တော်ကို ဒိဋ္ဌမျက်မြင်၊မြင်ရသည့်တိုင်အောင် သူတို့သည် သက်သေ သာဓကတော်အမျိုးမျိုးလာသော်လည်း ယုံကြည်ကြမည်မဟုတ်ချေ။
10|98|၉၈။	ရှေးကာလက သုတ်သင်ရှင်းလင်းခြင်းခံရကြသောသူတို့အနက် တမန်တော်ယူနွတ်(စ်)သခင်၏ အသင်းသားတို့ ကဲ့သို့ ယုံကြည် ယုံကြည်မှုကြောင့် အကျိုးရှိသူအသင်းတစ်သင်းရှိလေလျှင်၊ တော်လေစွ။ သူတို့သည် ယုံကြည် ကြသောအခါ ဤလောက၌ အရှက်တကွဲဖြစ်သောဆင်းရဲဒုက္ခကို သူတို့ထံမှ ငါအရှင်မြတ်သည် ဖယ်ရှားတော်မူ၍ သူတို့အား ချမ်းသာသုခကို ခေတ္တခဏပေးသနားတော်မူ၏။
10|99|၉၉။	အကယ်၍ သင်၏ ကျေးဇူးတော်သခင်၊ အလိုတော်ရှိတော်မူပါလျှင် ကမ္ဘာမြေပြင်ပေါ်ရှိ ဝေနေယျသတ္တဝါအပေါင်း တို့သည် ညီညွတ်ယုံကြည်သူများဖြစ်ခဲ့ကြချေမည်။ အို-မိုဟမ္မဒ်၊ သင်သည် လူသားတို့ယုံကြည်သည့်တိုင်အောင် သူတို့ကို အတင်းအဓမ္မပြုလုပ်မည်လော။
10|100|၁ဝဝ။	လူသားသည် အလ္လာဟ်အရှင်မြတ်ခွင့်ပြုတော်မမူပဲ၊ တရားတော်ကို ယုံကြည်ဖို့ရာမဟုတ်ချေ။ အရှင်မြတ်သည် ဆင်ခြင်တုံတရားမရှိသောသူတို့ကို မိစ္ဆာအညစ်အကြေးနှင့် လိမ်းကျံထားတော်မူ၏။
10|101|၁ဝ၁။	ဟောကြားလော့။ မိုးကောင်းကင်နှင့် ကမ္ဘာမြေပေါ်ဝယ်ရှိသည်တို့ကို ကြည့်ရှုကြလော့။ သို့သော်ကျမ်းတော်နှင့် သတိပေးသြဝါဒများသည် မယုံကြည်သူတို့အဖို့ အကျိုးမရှိချေ။
10|102|၁ဝ၂။	သူတို့အလျင်ကွယ်ပျောက်သွားသူတို့တွေ့ကြံုရသောအဖြစ်အပျက်မှတပါး အခြားအရာတစ်ခုခုကို သူတို့မျှော်ကိုး ကြသလော၊ ဟောကြားလော့။ သင်တို့မျှော်ကိုးကြလော့။ အကျွနု်ပ်လည်း သင်တို့နှင့်အတူ မျှော်လင့်သူအထဲတွင် ရှိ၏။
10|103|၁ဝ၃။	ထိုအခါရှေးလွန်လေပြီးသောအခါ ကာလမှာကဲ့သို့ ငါအရှင်မြတ်၌ မိမိ၏ တမန်တော်များနှင့်ယုံကြည်သူများကို ကယ်နှုတ်တော်မူရန် တာဝန်ရှိ၏။
10|104|၁ဝ၄။	အို-မိုဟမ္မဒ်၊ ဟောကြားလော့၊ အို-လူသားအပေါင်းတို့၊ အကယ်၍သင်တို့သည် အကျွနု်ပ်၏ ဘာသာအယူဝါဒကို ယုံမှားသံသယရှိကြလျှင် မှတ်သားကြလော့။ အလ္လာဟ်အရှင်မြတ်မှတပါး သင်တို့ခဝပ်ကိုးကွယ်သောဘုရားယောင် များကို အကျွနု်ပ်သည် ဝပ်တွားရှိခိုးပူဇော်၏။ အကျွနု်ပ်သည် ယုံကြည်သူတို့ဘောင်တွင် ပါဝင်ရမည်ဟု ဗျာဒိတ်တော်လာပြီ။
10|105|၁ဝ၅။	အို-မိုဟမ္မဒ်၊ သင်သည် ဇာတိပကတိအားဖြင့် ဖြောင့်မတ်မှန်ကန်သဖြစ်သည့်အတိုင်း သင်သည် သမ္မာအယူဝါဒ ဘက်သို့ တည်တ့ံခိုင်မြဲစွာမျက်နှာမူလော့။ သင်သည် အလ္လာဟ်အရှင်မြတ်နှင့် ဘုရားတုဘုရားယောင်များကို တွဲဖက်သူတို့ဘောင်တွင် မပါဝင်လင့်။
10|106|၁ဝ၆။	အကျိုးအပြစ်မပေးစွမ်းနိုင်သောဘုရားတုဘုရားယောင်များကို အလ္လာဟ်အရှင်မြတ်နှင့်တွဲဖက်၍ ဝတ်ပြုပန်ထွာခြင်း မပြုလင့်။ ပြုလျှင် သင်သည် ပြစ်မှုကျုးလွန်သူတို့အထဲတွင် အပါအဝင်ဖြစ်ချေမည်။
10|107|၁ဝ၇။	အကယ်၍အလ္လာဟ်အရှင်မြတ်သည် သင့်အား ဘေးဒုက္ခတစုံတရာထိစေတော်မူလျှင် အရှင်မြတ်မှတပါး ထိုဘေး ကို ဖယ်ရှားနိုင်သူမရှိချေ။ အကယ်၍ အလ္လာဟ်အရှင်မြတ်သည် သင့်အား ကောင်းကြီးမင်္ဂလာပေးလိုတော်မူ ပါလျှင်၊ အရှင်မြတ်၏ ကျေးဇူးတော်ကို တားဆီးနိုင်သူမရှိချေ။ အရှင်မြတ်သည် မိမိ၏ ကျေးတော်မျိုးကျွန်တော် မျိုးတို့အနက် အလိုရှိတော်မူသောသူကို ကျေးဇူးပြုတော်မူ၏။ အရှင်မြတ်သည် အပြစ်လွှတ်တော်မူ၏။ ကောင်း ကြီးမင်္ဂလာပေးသနားတော်မူ၏။
10|108|၁ဝ၈။	ဟောကြားလော့၊ အို-လူသားအပေါင်းတို့၊ သင်တို့၏ ကျေးဇူးတော်သခင်အထံတော်မှ သင်တို့ထံသို့ သမ္မာတရား တော် ယခုကျရောက်လာပြီ။ ထို့ကြောင့်အကြင်သူသည် လမ်းမှန်ကို ရရှိ၏။ ထိုသူသည် မိမိ၏ ဝိညာဉ်ကောင်းစား ဖို့ရာ လမ်းမှန်ကို ရ၏။ အကြင်သူသည် လမ်းမှားသို့ ရောက်၏။ ထိုသူသည် မိမိ၏ ဝိညာဉ်နစ်နာဖို့သာ လမ်းမှားကို ရောက်၏။ အကျွနု်ပ်သည် သင်တို့ကို ထိန်းသိမ်းအုပ်ချုပ်ရသူမဟုတ်ချေ။
10|109|၁၀၉။	အို-မိုဟမ္မဒ်၊ သင့်အား သင်၏ စိတ်နှလုံးအတွင်းထင်ရှားစေခြင်းဖြင့် ပေးသနားတော်မူသောတရားတော်ကို လိုက်နာကျင့်သုံးလော့။ အလ္လာဟ်အရှင်မြတ်ဆုံးဖြတ်စီရင်တော်မူသည့်တိုင်အောင် သည်းခံခြင်းဂုဏ်ရှိလော့။ အရှင်မြတ်သည် တရားသူကြီးများအနက် အကောင်းဆုံးဖြစ်တော်မူ၏။
11|1|၁။	အလီ(ဖ်)၊လမ်၊မြီ၊ရာ၊ ဤကျမ်းတော်သည် စုံလင်ပြည့်စုံ၍ အဓိပ္ပါယ်ထင်ရှားရှင်းလင်းထားသောနှုတ်ကပတ် ကျမ်းတော်ဖြစ်၏ ဤကျမ်းတော်သည် ဉာာဏ်ပညာရှိတော်မူသော၊ အလုံးစုံသိတော်မူသောအရှင်ထံတော်မှဖြစ်၏။
11|2|၂။	တမန်တော်ဟောကြားသည်မှာ ဟယ်-အချင်းတို့၊ အလ္လာဟ်အရှင်မြတ်မှတပါး အခြားတစ်စုံတစ်ရာကို မကိုးကွယ် ကြလင့်၊ မှတ်သားလော့။ ငါသည် သင်တို့ထံ အရှင်မြတ်အထံတော်မှ သတိပေးသူ၊ သတင်းကောင်းယူလာသူ တစ်ဦးဖြစ်၏။
11|3|၃။	ထို့အပြင်ဆက်လက်ဟောသည်မှာ ဟယ်-အချင်းတို့၊ သင်တို့သည် မိမိတို့၏ ကျေးဇူးတော်သခင်အထံတော်၌ အပြစ်လွှတ်ဆုတောင်းကြလော့၊ အရှင်မြတ်ဘက်တော်သို့ သတိနောင်တရခြင်းဖြင့် လှည့်ကြလော့၊ အရှင်ချိန်း ချက်သတ်မှတ်ထားသောအချိန်ကာလတိုင်အာင် အရှင်မြတ်သည် သင်တို့အား လောကီစည်းစိမ်ကာမဂုဏ်ကို ခံစားစေတော်မူမည်။ ရက်ရောပေးကမ်းစွန့်ကြဲသူတိုင်းအား အရှင်မြတ်သည် ရက်ရောပေးကမ်းတော်မူ၏။ သို့သော်အကယ်၍ သင်တို့သည် လှည့်သွားလျှင်၊ ငါသည် သင်တို့အတွက် အလွန်ထိတ်လန့်ဖွယ်ကောင်းသော နေ့တော်ကြီး၏ လက်စားချေခြင်းတော်ကို ကြောက်ရွံ့၏။
11|4|၄။	သင်တို့၏ အပြန်ခရီးသည် အလ္လာဟ့်အထံတော်သို့ ဖြစ်၏။ အရှင်မြတ်သည် အရာခပ်သိမ်းကုန်တို့ကို ပြုစွမ်းနိုင် တော်မူ၏။
11|5|၅။	မှတ်သားကြလော့။ (ယခုသူတို့သည် မိမိတို့၏ အကြံအစည်အတွေးအတောများကို အလ္လာဟ်အရှင်မြတ်အထံ တော်မှ ဖုံးကွယ်ထားရန် မိမိတို့ရင်များကို ဖုံးပိတ်ထားကြ၏။) သူတို့သည် မိမိကိုယ်များကို အဝတ်အစားနှင့် ဖုံးအုပ်ထားနေစဉ်ပင်လျှင် အရှင်မြတ်သည် သူတို့ကို အကြွင်းမဲ့သိမြင်တော်မူ၏။ မှတ်သားကြလော့၊ အရှင်မြတ် သည် လူသားတို့၏ စိတ်နှလုံးအတွင်းရှိရှိသမျှတို့ကို သိမြင်တော်မူ၏။
11|6|၆။	ကမ္ဘာမြေပေါ်၌ တိရိစ္ဆာန်တစ်ကောင်မရှိလေမှ၊ ရှိလျှင် ၎င်း၏ ရိက္ခာအစားအစာသည် အလ္လာဟ်အရှင်မြတ်အား မှီခိုရကြ၏။ အရှင်မြတ်သည် ၎င်း၏ အိမ်၊ ၎င်း၏ သချုႋင်း၊ အသီးသီးကို သိတော်မူ၏။ အကြောင်းအရာအားလုံး သည် ထင်ရှားသောမှတ်ပုံတင်စာအုပ်ကြီးတွင် ရှိ၏။
11|7|၇။	အလ္လာဟ်အရှင်မြတ်သည် မိုးကောင်းကင်နှင့် ကမ္ဘာမြေပြင်ကို ခြောက်ရက်မျှနှင့်ပြီးစီးအောင် ဖန်ဆင်းတော်မူ၏။ အရှင်မြတ်၏ ရာဇပလ္လင်တော်ကြီးသည် ရေပေါ်တွင် တည်ရှိ၏။ သင်တို့အနက် အဘယ်သူသည် ကောင်းမြတ် သောအကျင့်သီလဆည်းပူးသည်ကို စုံစမ်းခြင်းငှာ၊ ယင်းသို့ဖန်ဆင်းတော်မူ၏။ သို့ပါလျက်သင်မိုဟမ္မဒ်က ဟယ်-အချင်းတို့၊ မှတ်သားကြလော့၊ သင်တို့သည် သေကြပြီးသည့်နောက် ပြန်ထကြရမည်ဟု ဟောသောအခါ အယူမှားသူတို့က ဤအချက်သည် ဘာမျှမဟုတ်၊ ဝိဇ္ဇာအတတ်သာဖြစ်၏ဟု မုချအမှန်ဆိုကြလိမ့်မည်။
11|8|၈။	အကယ်၍ ငါအရှင်မြတ်သည် သူတို့အတွက် အပြစ်ဒဏ်တော်ကို ချိန်းချက်ထားတော်မူသည့်အချိန်တိုင်အောင် ဆိုင်းငံ့ထားတော်မူလျှင် သူတို့က အပြစ်ဒဏ်ကို အဘယ်သူဆွဲထားသနည်းဟု အမှန်မေးကြလိမ့်မည်။ အကယ် စင်စစ်မှာ သူတို့ထံ ထိုအပြစ်ဒဏ်ဆိုက်ရောက်လာသောနေ့တော်ကြီး၌ သူတို့သည် အပြစ်ဒဏ်ကို သူတို့ထံမှ လွဲသွားအောင် မပြုနိုင်ချေ။ သူတို့ပြောင်လှောင်ခဲ့သောအပြစ်ဒဏ်တော်သည် သူတို့အား ဝိုင်းထားလိမ့်မည်။
11|9|၉။ အကယ်၍ငါအရှင်မြတ်သည် လူသားအား ငါ့ထံမှ ကျေးဇူးတော်အချို့ကို မြည်းစမ်းစေတော်မူ၏။ ထို့နောက် ကျေးဇူးတော်ကို ရုပ်သိမ်းတော်မူလျှင် သူသည် အမှန်စိတ်ပျက်၍ ကျေးဇူးကန်း၏။
11|10|၁ဝ။	လူသားသည် ဆင်းရဲဒုက္ခကို တွေ့ကြံုခံစားရပြီးနောက် ငါသည် သူ့အား သုခချမ်းသာကို မြည်းစေတော်မူလျှင် သူသည် အကျွနု်ပ်သည် ဒုက္ခမှ လွတ်မြောက်ပြီဟု ဆို၏။ မှတ်သားကြလော့၊ သူသည် မြူးထူးဝါကြွား၏။
11|11|၁၁။	သို့သော်ကြိုးစားအားထုတ်၍ ကောင်းမှုများကို ပြုသောသူတို့က ယင်းသို့မကျင့်ကြချေ။ အပြစ်လွှတ်ခြင်းနှင့် ဆုတော်ကြီးမှာ သူတို့အဖို့သာတည်း။
11|12|၁၂။	မိစ္ဆာမိုက်တို့က တမန်တော်အား ရွှေငွေရတနာအဘယ်ကြောင့်ချပေးသနားတော်မူသနည်း။ သို့မဟုတ် သူနှင့်အတူ ကောင်းကင်တမန်တော်တစ်ပါး အဘယ်ကြောင့်မပါလာသနည်းဟု ဆိုသောကြောင့် သင်သည် မိမိထံသို့ ချ ပေးသနားတော်မူသောနှုတ်ကပတ်တော်အချို့ကို စွန့်လွှတ်ဖို့ စိတ်မကူးလင့်။ သင်သည် တရားဟောကြားသတိ ပေးသူသာဖြစ်၏။ အလ္လာဟ်အရှင်မြတ်သည် အရာခပ်သိမ်းကုန်တို့ကို စီမံခန့်ခွဲတော်မူ၏။
11|13|၁၃။	သို့မဟုတ် သူတို့က ရှင်မိုဟမ္မဒ်ကို သူ့ကျမ်းကို လုပ်ကြံဖန်တီးသည်ဟု ဆိုကြ၏။ အို-တမန်တော်သည်၊ သူတို့အား ဟယ်-အချင်းတို့၊ သင်တို့သည် စူရာဟ်နှင့်တူသောစူရာဟ်၁ဝပါးကို သင်တို့ဖန်တီးပြကြလော့၊ သင်တို့သည် အမှန်ဆိုသူဖြစ်လျှင် အလ္လာဟ်အရှင်မြတ်မှတပါး သင်တို့စိန်ခေါ်နိုင်သူတို့ကို ကူညီဖို့ရာ ခေါ်ကြ ကုန်လော့။
11|14|၁၄။	ထို့အပြင်သင်တို့၏ ဘုရားတုများသည် သင်တို့တောင်းသောဆုကို မပေးလျှင် ဤကုရ်အာန်ကျမ်းတော်ကို အရှင်မြတ်၏ သဗ္ဗညုတဉာာဏ်တော်အား ပြဋ္ဌာန်းချပေးသနားတော်မူကြောင်းနှင့် အလ္လာဟ်မှတပါး ဘုရားရှင် မရှိကြောင်းကို သတိပြုကြလော့။ ထို့ကြောင့်သင်တို့သည် အလ္လာဟ်အရှင်မြတ်ကို ကျိုးနွံနာခံသူတို့ဘောင်တွင် ပါဝင်ကြမည်လောဟု ပြောလော့။
11|15|၁၅။	အကြင်သူတို့သည် လောကီစည်းစိမ်ကာမဂုဏ်အရောင်အရှိန်ကို တပ်မက်မောကြအ့ံ၊ ငါအရှင်မြတ်သည် သူတို့၏ ပြုကျင့်မှု၏ အကျိုးကို ဤဘဝတွင် ပေးသနားတော်မူမည်။ ဤပေးမှုတွင် သူတို့သည် မတရားညှင်းပမ်းခြင်းကို ခံကြရမည်မဟုတ်ချေ။
11|16|၁၆။	ဤလူများအတွက် နောင်ဘဝ၌ ငရဲမီးမှတပါး အခြားတစုံတရာမျှမရှိချေ။ သူတို့ကြံစည်မှုနှင့် ကြိုးပမ်းအားထုတ်မှု အားလုံးသည် အကျိုးမရှိအချည်းနှီးသာဖြစ်၏။
11|17|၁၇။	ဤကဲ့သို့သောသူသည် မိမိ၏ ကျေးဇူးတော်သခင်အထံတော်မှ ထင်ရှားသည့်ကျမ်းတော်မြတ်ကို ယုံကြည်အားကိုး သူနှင့် ထပ်တူထပ်မျှဖြစ်နိုင်သလော၊ ဤကျမ်းတော်ကို အရှင်မြတ်အထံတော်မှ သက်သေတော်ကြီးတပါးက ရွတ်ဖတ်၏။ ကုရ်အာန်ကျမ်းတော်အလျင် တမန်တော်မူစာ၏ ကျမ်းတော်တစ်စောင်ရှိ၏။ ၎င်းကျမ်းတော်သည် စံနမူနာကြီးတပါးနှင့် ကောင်းကြီးမင်္ဂလာတော်ကြီးတပါးဖြစ်၏။ ထိုအားကိုးသူတို့သည် ကုရ်အာန်ကျမ်းတော်ကို ယုံကြည်ကြ၏။ အကြင်သူသည် ကျမ်းတော်ကို မယုံကြည်ကြအ့ံ။ ငရဲမီးသည် သူ့အတွက် သတ်မှတ်ထားသော နေရာထိုင်ခင်းဖြစ်၏။ ထို့ကြောင့်တမန်တော်၊ သင်သည် ကုရ်အာန်ကျမ်းတော်၌ သံသယရှိသူတို့ဘောင်တွင် မပါဝင်လင့်၊ မှတ်သားကြလော့၊ ဤကျမ်းတော်သည် သင်၏ ကျေးဇူးတော်သခင်ထံမှ သစ္စာတရားတော်ဖြစ်၏။ သို့သော်လူသားတို့အနက် အမြောက်အများတို့သည် မယုံကြည်ကြချေ။
11|18|၁၈။	အလ္လာဟ်အရှင်မြတ်နှင့်စပ်လျဉ်း၍ မုသားစကားလုပ်ကြံသူထက် အဘယ်သူသည် သာလွန်ကြီးမားသောမတရားမှု ကို ပြုသနည်း။ ဤသူမိုက်တို့အား သူတို့၏ ကျေးဇူးတော်သခင်၏ မျက်မှောက်တော်သို့ ယူဆောင်ခဲ့လတ့ံ။ ထိုအခါသက်သေတော်တို့က မိမိတို့၏ ကျေးဇူးတော်သခင်နှင့်စပ်လျဉ်း၍ မဟုတ်မမှန်မုသားဆိုသူတို့သည် ဤသူများဖြစ်ပါ၏။ ယခုမှာကား အလ္လာဟ်အရှင်မြတ်ကျိန်ဆဲတော်မူခြင်းသည် မတရားဒုစရိုက်မှုပြုသူတို့အပေါ်သို့ ကျရောက်၏။
11|19|၁၉။	ထိုသူမိုက်တို့သည် လူသားတို့အား အရှင်မြတ်၏ လမ်းတော်မှ လူသားတို့ကို တားဆီးထားကြ၏။ လမ်းတော်ကို မဖြောင့်မမှန်ကွေ့ကောက်စေလိုကြ၏။ သူတို့သည် နောင်တမလွန်ဘဝ၌ မယုံကြည်ကြချေဟု ပြောဆိုမည်။
11|20|၂ဝ။	ထိုသူမိုက်တို့သည် မြေပေါ်တွင် ထွက်ပြေးတိမ်းရှောင်၍ လွတ်လိမ့်မည်မဟုတ်ချေ၊ သူတို့၌ အလ္လာဟ်အရှင်မြတ် မှတပါး အခြားစောင့်ရှောက်မည့်အဆွေခင်ပွန်းမရှိချေ။ သူတို့အတွက် ငရဲအပြစ်ဒဏ်သည် နှစ်ဆဖြစ်လိမ့်မည်။ သူတို့သည် မကြားနိုင်ကြချေ။ မမြင်နိုင်ကြပေ။
11|21|၂၁။	ထိုသူမိုက်တို့သည် မိမိတို့ဝိညာဉ်ကို မိမိတို့ဆုံးရှုံးသူများဖြစ်ကြ၏။ သူတို့လုပ်ကြံဖန်တီးလေ့ရှိသောအရာများသည် သူတို့ကို ပစ်ပယ်ကြ၏။
11|22|၂၂။	မုချဧကန်သူတို့သည် နောက်ဘဝတွင် အကြီးဆုံးသောဆုံးရှုံးသူများဖြစ်ကြလိမ့်မည်။
11|23|၂၃။	မှတ်သားကြလော့၊ အကြင်သူတို့သည် ယုံကြည်လျက် သုစရိုက်ကောင်းမှုကို ပွားများ၍ မိမိတို့အရှင်သခင်၏ မျက်မှောက်တော်ဝယ် မိမိကိုယ်ကို နှိမ့်ချအ့ံ။ ထိုသူတို့သည် သုခဥယျာဉ်တော်ကို တရားသဖြင့် ပိုင်ဆိုင်သူတို့ ဖြစ်ကြ၏။ သူတို့သည် ထိုဥယျာဉ်တော်၌ စံမြန်းနေထိုင်ကြရလိမ့်မည်။
11|24|၂၄။	မိစ္ဆာဝါဒီနှင့် သမ္မာဝါဒီတို့၏ ပမာမှာ အယူမှားသူတို့ကား မျက်စိမမြင်၊ နားမကြား၊ အယူမှန်သူတို့ကား မျက်စိမြင်နားကြားသူတို့အသီးသီးဖြစ်ကြ၏။ ထိုဥပမာနှစ်ချက်သည် ထပ်တူထပ်မျှဖြစ်သလော၊ သို့ပါလျက် သင်တို့သည် အဆုံးအမခံကြမည်မဟုတ်လော။
11|25|၂၅။	တဖန်ငါအရှင်မြတ်သည် တမန်တော်နူဟိုအား မိမိ၏ အမျိုးသားတို့ထံသို့ စေလွှတ်တော်မူ၏။ သူသည် ထိုသူတို့ အား ဟယ်-အချင်းတို့၊ ငါသည် သင်တို့ကို တရားဟောကြားသတိပေးသူမျှသာဖြစ်သည်။
11|26|၂၆။	သင်တို့သည် အလ္လာဟ်အရှင်မြတ်မှတပါး မည်သည်ကိုမှ မကိုးကွယ်မခဝပ်ကြလင့်၊ မှတ်သားကြလော့၊ ငါသည် အလွန်ကြောက်မက်ဖွယ်ကောင်းသောနေ့တော်ကြီး၏ လက်စားချေခြင်းကို သင်တို့အဖို့ ကြောက်ရွံ့၏ဟု ပြော ကြား၏။
11|27|၂၇။	ထိုအခါသူ့လူမျိုး၏ အယူမှားသောအကြီးအကဲတို့က အို-နူဟို၊ သင်သည် ငါတို့ကဲ့သို့ လူသားဖြစ်ကြောင်းကိုသာ ငါတို့မြင်၏။ ငါတို့အထဲက အနိမ့်ဆုံးအောက်တန်းစားမစဉ်းစားမဆင်ခြင်တတ်သူတို့မှတပါး အခြားတစုံတယောက် မျှ သင့်နောက်ကို လိုက်သည်ကို ငါတို့မမြင်ချေ။ သင့်၌ ငါတို့ထက်သာသောဂုဏ်ကို ငါတို့မမြင်ချေ။ သို့သော် ငါတို့သည် သင့်အား လူလိမ်များဟုသာ ယူဆ၏။
11|28|၂၈။	တမန်တော်နူဟိုက ဟယ်-အချင်းတို့၊ သင်တို့စဉ်းစားကြလော့။ ငါသည် ငါ၏ အရှင်သခင်ထံမှ ထင်ရှားသော သက်သေခံချက်ကို အားထား၏။ အရှင်မြတ်သည် ငါ့အား အထံတော်မှ ကောင်းကြီးမင်္ဂလာပေးတော်မူပြီ၊ သို့သော်ထိုအချက်ကြီးသည် သင်တို့ထံ မထင်ရှားချေ။ သင်တို့သည် ထိုသက်သေခံချက်ကို မနှစ်သက်မုန်းတီး သောအခါ ငါသည် သင်တို့အား ထိုတရားတော်ကို လက်ခံစေနိုင်သလော။
11|29|၂၉။	ဟယ်-အချင်းတို့၊ ငါသည် သင်တို့ထံမှ တရားဟောကြားခတစုံတခုကိုမှ မတောင်းချေ။ ငါ၏ ဆုသည် အလ္လာဟ်အရှင်မြတ်၏ အပေါ်မှာသာကျ၏။ ငါသည် ယုံကြည်သူတို့အား ဖယ်ရှားမည်မဟုတ်ချေ။ မှတ်သား ကြလော့၊ သူတို့သည် သူ၏ ကျေးဇူးတော်သခင်ကို ဖူးမြင်တွေ့ဆုံကြရမည်။ သို့သော်သင်တို့သည် ပညာမဲ့သူများ ဖြစ်ကြ၏။
11|30|၃ဝ။	ဟယ်-အချင်းတို့၊ အကယ်၍ ငါသည် ယုံကြည်သူတို့အား တွန်းဖယ်ပစ်လျှင် ငါ့ကို အလ္လာဟ်အရှင်မြတ်၏ အပြစ်ဒဏ်မှ အဘယ်သူကယ်နှုတ်အ့ံနည်း။ သို့ပါလျက်သင်တို့တွေးတောဆင်ခြင်ကြမည်မဟုတ်လော။
11|31|၃၁။	ငါက သင်တို့အား ငါ့မှာ အလ္လာဟ်အရှင်မြတ်၏ ဘဏ္ဍာတော်များရှိသည်ဟု မဆိုချေ။ သို့မဟုတ် ငါသည် မမြင်စွမ်းနိုင်သောအမှုအခင်းများကို သိသည်ဟုလည်းမဆိုချေ။ သို့မဟုတ် ငါသည် ကောင်းကင်တမန်အမှန် ဖြစ်သည်ဟုလည်း မပြောချေ။ သို့မဟုတ်သင်တို့က အဖက်မတန်ဟု ထင်မှတ်သူကို အလ္လာဟ်အရှင်မြတ်သည် ကောင်းကြီးမင်္ဂလာပေးတော်မူမည်မဟုတ်ဟု သူတို့အား ငါမပြောချေ။ အလ္လာဟ်အရှင်မြတ်သည် ထိုသူတို့၏ နှလုံးတွင်း၌ ရှိသည်တို့ကို အကြွင်းမဲ့သြိုမင်တော်မူ၏။ ထိုသူတို့ကောင်းကြီးမရဟု ဟောကြားလျှင် ငါသည် ပြစ်မှုကျူးလွန်သူတို့ဘောင်တွင် အပါအဝင်ဖြစ်ချေမည်ဟု ပြော၏။
11|32|၃၂။	သူတို့က အို-နူဟို၊ သင်သည် ငါတို့နှင့်ငြင်းခုံမှုကို ပြုပြီး ငြင်းခုံမှုကို ပွားများစေပြီး သင်သည် အမှန်ဆိုသူ ဖြစ်လျှင် သင်ခြိမ်းခြောက်သောအပြစ်ဒဏ်တော်ကို ငါတို့အပေါ်သို့ ရောက်စေလော့ဟု ပြောဆိုကြ၏။
11|33|၃၃။	တမန်တော်နူဟိုသည် သူတို့အား အလ္လာဟ်အရှင်မြတ်အလိုတော်ရှိပါလျှင် အရှင်မြတ်သာလျှင် အပြစ်ဒဏ်တော် ကို သင်တို့အပေါ်သို့ ကျစေတော်မူမည်။ ထိုအခါသင်တို့သည် မည်သည့်နည်းနှင့်မျှ ထွက်မပြေးနိုင်ချေ။
11|34|၃၄။	အလ္လာဟ်အရှင်မြတ်သည် သင်တို့အား လမ်းမှားတွင် ပစ်ထားလိုတော်မူပါလျှင် ငါသည် သင်တို့အား ဆုံးမ သွန်သင်သော်လည်း ငါ့တရားတော်သည် သင်တို့အား အကျိုးပေးမည်မဟုတ်ချေ။ အရှင်မြတ်သည် သင်တို့၏ ကျေးဇူးတော်သခင်ဖြစ်တော်မူ၏။ သင်တို့ကို အရှင်မြတ်အထံတော်သို့ ပြန်ယူခဲ့မည်သာတည်းဟု ပြောကြား၏။
11|35|၃၅။	သို့မဟုတ် မိစ္ဆာယုတ်တို့က သူသည် တရားတော်ကို လုပ်ကြံဖန်တီး၏ဟု တဖန်ဆိုကြသလော။ တမန်တော် သင်သည် သူတို့အား ပြောလော့၊ ငါသည် တရားတော်ကို လုပ်ကြံဖန်တီးလျှင် ငါ့၌ အပြစ်သင့်၏။ သို့သော် ငါသည် သင်တို့ကျုးလွန်သောပြစ်မှုများမှ လွတ်ကင်းသန့်စင်၏။
11|36|၃၆။	တမန်တော်နူဟို၏ စိတ်နှလုံးတွင် ဤဗျာဒိတ်တော်ကို ထင်ရှားစေတော်မူ၏။ တမန်တော် ယခုယုံကြည်ပြီ၊ သူမှတပါး သင်၏ အမျိုးသားတို့သည် ယုံကြမည်မဟုတ်ချေ။ သူတို့ပြုကျင့်မှုကြောင့် သင်သည် စိတ်မပူပန်လင့်။
11|37|၃၇။	ငါအရှင်မြတ်၏ မျက်မှောက်တော်တွင် ငါမိန့်တော်မူသည့်အတိုင်း သင်္ဘောတစင်းတည်ဆောက်လော့၊ ပြစ်မှု ကျူးလွန်သူများအတွက် ငါ့ထံတော်၌ သင်ဆုမတောင်းလင့်၊ မှတ်သားလော့၊ သူတို့ကို ရေတွင် နစ်မြုပ်သေစေ တော်မူမည်။
11|38|၃၈။	တမန်တော်သည် သင်္ဘောကြီးကို ဆောက်လုပ်နေ၏။ သူ၏ အမျိုးသားထဲမှ အကြီးအမှုးတို့သည် သူ့ကို ဖြတ်သွားသောအခါ ပြောင်လှောင်ကြ၏။ ထိုအခါသူက သင်တို့သည် ငါ့ကို သရော်ကြငြားလည်း ငါတို့သည် သင်တို့သရော်စော်ကားပြုသလို သင်တို့ကို ပျက်ရယ်ပြုကြ၏။
11|39|၃၉။	တဖန်ရှုပ်ပွေမွှေနှောက်သောအပြစ်ဒဏ်တော်သည် မည်သူ့ထံသို့ ကျရောက်လာမည်ကို သင်တို့မြင်ကြရလတ့ံ။ ထိုသူ့အပေါ်သို့ ထာဝရအပြစ်ဒဏ်တော်ကျရောက်လိမ့်မည်ဟု ပြန်ဆို၏။
11|40|၄ဝ။	ငါအရှင်မြတ်၏ ဗျာဒိတ်တော်ကျလာ၍ မုန့်ဖိုတွင်းမှ ရေပန်းထွက်လာသည့်တိုင်အောင် ယင်းကဲ့သို့ဖြစ်ပျက်နေကြ ၏။ ငါသည် ဤသို့ဗျာဒိတ်ပေးတော်မူ၏။ တမန်တော်နူဟို၊ သင်သည် သင်္ဘောပေါ်သို့ သက်ရှိသတ္တဝါအမျိုးမျိုး ကို ထီးမတစ်စုံစီနှင့် သင်၏ အိမ်သူအိမ်သားများမှ အပြစ်ပေးအမိန့်ချခံရသူမှတပါး အားလုံးကို တင်လော့၊ သူနှင့်အတူ ယုံကြည်သူတို့ကား အရေအတွက်အလွန်နည်းပါးလှ၏။
11|41|၄၁။	တမန်တော်နူဟိုက မိမိအသင်းသားတို့အား အို-အသင်းသားတို့၊ ဤသင်္ဘောထက်သို့ တက်စီးကြလော့။ သင်္ဘော၏ သွားလမ်းနှင့် ကျောက်စူးချခြင်းသည် အရှင်မြတ်၏ နာမတော်၌ ဖြစ်စေလော့၊ မှတ်သားကြလော့၊ ငါ၏ အရှင်သခင်သည် အပြစ်လွှတ်တော်မူ၏။ ကောင်းကြီးမင်္ဂလာတော်ပေးသနားတော်မူ၏။
11|42|၄၂။	ထိုအခါသင်္ဘောသည် တောင်လုံးပမာ လှိုင်းတံပိုးတွင်း၌ စီးနင်းလိုက်ပါလာသောသတ္တဝါအားလုံးကို ယူဆောင် မျောသွား၏။ တမန်တော်နူဟိုက သင်္ဘောအနီးအပါးတွင် စိမ်းစိမ်းကားကားရပ်တန့်နေသောသူ၏ သားအား အို-ငါ၏ ချစ်သား သင်္ဘောပေါ်သို့ ငါတို့နှင့်အတူတက်စီးလော့။ သင်သည် မိစ္ဆာဒိဋ္ဌိတို့နှင့်အတူတကွ မနေလင့်ဟု ကြီးသောအသံနှင့်ခေါ်၏။
11|43|၄၃။	သားက ခမည်းတော်၊ အကျွနု်ပ်သည် ရေမှ ကယ်ဆယ်မည့်တောင်ထိပ်တစ်ခုခုပေါ်သို့ တက်၍ နေပါမည်ဟု ပြန်ပြော၏။ ထိုအခါတမန်တော်နူဟိုက ဟယ်-ချစ်သား၊ ယနေ့၌မူကား အလ္လာဟ်အရှင်မြတ်၏ ကရုဏာတော် သက်ရောက်ပြီးသောသူမှတပါး အလ္လာဟ်အရှင်မြတ်၏ အမိန့်တော်မှ ကယ်မည့်သူများလုံးဝမရှိချေဟု ဆို၏။ ယင်းခဏပင် သူတို့၏ အလယ်ကြားသို့ လှိုင်းတံပိုးတက်ကြွလာ၏။ ထိုသူသည် ရေတွင် နစ်မြုပ်သွားလေ၏။
11|44|၄၄။	ထို့နောက်အလ္လာဟ်အရှင်မြတ်သည် ဤသို့အမိန့်ဗျာဒိတ်ချတော်မူ၏။ အို-မြေကြီး၊ သင်သည် မိမိရေကို စုပ်ယူ လော့၊ အို-မိုးကောင်းကင်၊ သင်သည် မိုးတိမ်နှင့်ကင်းစေလော့၊ ထို့အပြင်လွှမ်းမိုးနေသောရေကို ကျစေတော်မူ၏။ အရှင်မြတ်၏ ဗျာဒိတ်တော်သည် တည်၏။ သင်္ဘောသည် ဂျူဒီခေါ် တောင်ထိပ်ပေါ်တွင် တင်နေ၏။ သင်္ဘော သည် အပြစ်ကျူးလွန်သောလူစုမှ ဝေးကွာနေစေဟု မိန့်တော်မူ၏။
11|45|၄၅။	ထိုအခါတမန်တော်နူဟိုသည် မိမိ၏ အရှင်သခင်ထံတော်၌ အို-အကျွနု်ပ်၏ ကျေးဇူးတော်သခင်၊ အကျွနု်ပ်၏ သားသည် အကျွနု်ပ်၏ အိမ်သူအိမ်သားတို့အထဲက အမှန်ဖြစ်ပါ၏။ အရှင်၏ ကတိများ၊ ဗျာဒိတ်တော်သည် မုချဧကန်မှန်ပါ၏။ အရှင်သည် တရားသူကြီးအပေါင်းတို့တွင် ဖြောင့်မတ်မှန်ကန်ဆုံးဖြစ်တော်မူပါ၏ဟု ငိုကြွေး၏။
11|46|၄၆။	အရှင်မြတ်က နူဟို၊ မှတ်သားလော့၊ သူသည် သင်၏ အိမ်သားအထဲမှ မဟုတ်ချေ၊ သူသည် အကျင့်စာရိတ္တ ဆိုးဝါးသူအမှန်ဖြစ်၏။ ထို့ကြောင့်ငါ့အထံတော်မှ သင်မသိသောအရာကို မတောင်းလင့်၊ ငါသည် သင့်အား အသိဉာာဏ်ကင်းမဲ့သူမဖြစ်စိမ့်သောငှာ ဆုံးမသွန်သင်တော်မူ၏ဟု ဗျာဒိတ်ပေးတော်မူ၏။
11|47|၄၇။	ထိုအခါတမန်တော်နူဟိုက အို-အကျွနု်ပ်၏ အရှင်သခင်၊ အရှင်၏ အထံတော်မှ မိမိမသိသောအရာကို ဆုတောင်း ခြင်းတည်းဟူသောအပြစ်မှ ကင်းလွတ်စေခြင်းငှာ အကျွနု်ပ်သည် အရှင်၌ ခိုလှုံပါ၏အရှင်၊ အရှင်သည် အကျွနု်ပ် အား အပြစ်လွှတ်တော်မမူ၊ ကောင်းကြီးမင်္ဂလာမမူပါလျှင် အကျွနု်ပ်သည် ပျက်စီးဆုံးရှုံးသူတို့ဘောင်တွင် အပါအဝင်ဖြစ်ရပါမည်ဟု ဆုပန်၏။
11|48|၄၈။	ထိုအခါအရှင်မြတ်က ဤသို့ဗျာဒိတ်ပေးတော်မူ၏။ နူဟို၊ သင်သည် ငါ့ထံမှ ငြိမ်သက်ခြင်းမင်္ဂလာနှင့် ဤတောင် ပေါ်မှ ဆင်းသွားလော့၊ သင့်အပေါ်သို့သော်လည်းကောင်း၊ သင်နှင့်အတူတကွလိုက်ပါသူတို့မှ ပေါက်ပွားသော လူမျိုးအချို့တို့အပေါ်သို့သော်လည်းကောင်း၊ ကောင်းကြီးမင်္ဂလာတော်သက်စေသော်ဝ်။ အချို့သောလူမျိုးတို့အား ငါသည် လောကီစည်းစိမ်ချမ်းသာကို ခေတ္တခဏပေးသနားတော်မူမည်။ ထို့နောက်အလွန်ကြောက်မက်နာကျင် ဖွယ်သောအပြစ်ဒဏ်တော်ကြီးသည် သူတို့ကို ဖမ်းဆီးလိမ့်မည်။
11|49|၄၉။	အို-မိုဟမ္မဒ်၊ သည်အကြောင်းအရာသည် သင်၏ စိတ်နှလုံးအတွင်း၌ ငါသင်ပေးတော်မူသည့်မမြင်စွမ်းနိုင်သော အရာများမှတည်း၊ ဤအကြောင်းအရာကို ဤဗျာဒိတ်တော်မရောက်လာမီ သင်လည်းမသိ၊ သင်၏ အသင်းသား များလည်းမသိချေ၊ ထို့ကြောင့်သည်းခံခြင်းပါရမီရှိလော့၊ မှတ်သားလော့၊ အောင်ဆုမင်္ဂလာတော်မှာ ဒုစရိုက် မကောင်းမှုကို ကြဉ်ရှောင်သူတို့အဖို့သာဖြစ်၏။
11|50|၅ဝ။	ထို့အပြင်အားဒ်လူမျိုးစုထံ ငါအရှင်မြတ်သည် သူတို့၏ သားချင်းဟုဒ်ကို စေလွှတ်တော်မူ၏။ သူက ဤသို့ ဟောကြား၏။ ဟယ်-အချင်းတို့၊ သင်တို့သည် အလ္လာဟ်အရှင်မြတ်အား ကိုးကွယ်လော့။ သင်တို့တွင် အရှင်မြတ် မှတပါး အခြားအရှင်သခင်မရှိချေ။ ကြံဖန်လည်ဆယ်သူများသာဖြစ်ကြ၏။
11|51|၅၁။	ဟယ်-အချင်းတို့၊ ငါသည် သင်တို့ထံမှ တရားဟောကြေးတပြားတချပ်မှ မတောင်းချေ၊ မှတ်သားကြလော့၊ ငါ၏ တရားဟောကြေးမှာ ငါ့ကို ဖန်ဆင်းမွေးမြူတော်မူထသောကျေးဇူးတော်သခင်အထံမှသာဖြစ်၏။ သင်တို့တွင် စဉ်းစားဉာာဏ်မရှိသလော။
11|52|၅၂။	ဟယ်-အချင်းတို့၊ သင်တို့၏ အရှင်သခင်အထံတော်၌ အပြစ်လွှတ်ဆုတောင်းကြလော့၊ ထို့နောက်တရားသံဝေဂ ရလျက် အရှင်မြတ်ထံသို့ လှည့်ကြလော့။ အရှင်မြတ်သည် သင်တို့အပေါ်သို့ မိုးကောင်းကင်မှ မိုးဖောဖောသီသီ ရွာသွန်းစေတော်မူမည်။ သင်တို့၏ အင်အားကို တဆင့်မှတဆင့် ဆက်လက်တိုးပွားစေတော်မူမည်။ ဟယ်- ဒုစရိုက်ကောင်ကို သင်တို့ကျောပေးမသွားကြလင့်။
11|53|၅၃။	ထိုအခါ သူတို့က ဟုဒ်၊ သင်သည် ထင်ရှားသောသက်သေသာဓကကို မယူဆောင်ခဲ့ချေ။ သင်ပြောရုံမျှနှင့် ငါတို့သည် မိမိတို့ဘုရားများကို စွန့်လွှတ်ကြမည်မဟုတ်။ ငါတို့သည် သင့်အား ယုံကြည်သူများမဟုတ်ကြချေ။
11|54|၅၄။	ငါတို့ဘုရားတဆူဆူက သင့်ကို မကောင်းသောနည်းဖြင့် ဖမ်းထားသည်ဟု ဆိုခြင်းမှတပါး အခြားတစုံတခု မဆိုကြချေဟု ပြန်ပြောကြ၏။ ထိုအခါတမန်တော်ဟုဒ်က အရှင်မြတ်နှင့် ဘုရားတုများကို တွဲဖက်ခြင်းတည်း ဟူသော သင်တို့၏ ပြစ်မှုမှ ငါသည် ကင်းလွတ်ကြောင်းကို အရှင်မြတ်အား ငါသက်သေထူ၏။ သင်တို့လည်း သက်သေခံကြလော့။
11|55|၅၅။	ထို့ကြောင့်သင်တို့အားလုံးသည် ငါ၏ ပျက်စီးရာပျက်စီးကြောင်းကို ကြံစည်ကြလော့။ ငါ့ကို အနားမပေးကြလင့်။
11|56|၅၆။	မှတ်သားကြလော့၊ ငါသည် ငါ၏ အရှင်သခင်နှင့် သင်တို့၏ အရှင်သခင်၊ အလ္လာဟ်အားသာလျှင် ကိုးစား ယုံကြည်၏။ ကမ္ဘာမြေပေါ်ရှိ သတ္တဝါတိုင်းကို အရှင်မြတ်သည် ဦးစွန်းဖုတ်ကို ဆွဲ၍ ယူတော်မူ၏။ မှတ်သား ကြလော့၊ ငါ၏ ကျေးဇူးတော်သခင်သည် ဖြောင့်မှန်သောလမ်းတော်၌ ရှိတော်မူ၏။
11|57|၅၇။	ဟယ်-အချင်းတို့၊ သင်တို့သည် လှည့်သွားလျှင် အကြင်အရာနှင့် ငါ့ကို သင်တို့ထံသို့ စေလွှတ်တော်မူ၏။ ထိုအရာကို သင်တို့ထံသို့ ငါယူဆောင်လာပြီးပြီ။ ငါ၏ အရှင်သခင်သည် သင်တို့နေရာတွင် အခြားလူမျိုးတစုကို အစားထိုးယူဆောင်တော်မူလိမ့်မည်။ သင်တို့သည် အလ္လာဟ်အရှင်မြတ်အား နာအောင် လုံးဝမပြုစွမ်းနိုင်ချေ။ မှတ်သားကြလော့၊ ငါ၏ ကျေးဇူးတော်သခင်သည် ခပ်သိမ်းကုန်သောအရာအပေါင်းတို့ကို ထိန်းသိမ်းစောင့်ရှောက် တော်မူထသောအရှင်ဖြစ်တော်မူ၏ဟု ဟောကြားဆုံးမ၏။
11|58|၅၈။	၎င်းအပြင် ငါအရှင်မြတ်၏ အပြစ်ဒဏ်ပေးသည့်အမိန့်တော်ကျရောက်လာသောအခါ ငါ၏ ကရုဏာတော်အားဖြင့် ငါသည် တမန်တော်ဟုဒ်နှင့်တကွ ယုံကြည်သူတို့အား ကယ်ဆယ်တော်မူ၏။ ငါသည် သူတို့ကို အလွန်ပြင်းထန် သောအပြစ်ဒဏ်တော်မှ ကယ်တင်တော်မူ၏။
11|59|၅၉။	အားဒ်လူမျိုးသည် ယင်းကဲ့သို့ဖြစ်ကြ၏။ သူတို့သည် မိမိတို့၏ အရှင်သခင်၏ နှုတ်ကပတ်တော်များကို ငြင်းပယ် ကြ၏။ အရှင်မြတ်စေလွှတ်တော်မူသောတမန်တော်တို့ကိုလည်း မထီမဲ့မြင်သရော်ပင့်ချေပြုကြ၏။ တရားတော်ကို ကျူးလွန်ထောင်ထားသောအကြီးအမှုးတို့၏ အမိန့်စကားကို နာခံကြ၏။
11|60|၆ဝ။	ထို့ကြောင့်ကျိန်ဆဲတော်မူခြင်းကို သူတို့အား ဤဘဝတွင်သော်လည်းကောင်း၊ ရှင်ပြန်ထမြောက်ရသောနေ့တော် ကြီးတွင်လည်းကောင်း၊ နောက်က ထက်ကြပ်မကွာလိုက်စေတော်မူ၏။ မှတ်သားကြလော့၊ အားဒ်လူမျိုးတို့သည် သူတို့၏ အရှင်သခင်အား မယုံကြည်ကြချေ။ ထို့ကြောင့်တမန်တော်ဟုဒ်၏ အမျိုးသားအားဒ်လူမျိုးကို သုတ်သင် ရှင်းလင်းတော်မူလေ၏။
11|61|၆၁။	ငါအရှင်မြတ်သည် စမုဒ်လူမျိုးစုထံသို့ သူတို့၏ သားချင်းတမန်တော်ဆွာလေ(ဟ်)ကို စေလွှတ်တော်မူ၏။ သူက ဟယ်-အချင်းတို့၊ အလ္လာဟ်အရှင်မြတ်အား ကိုးကွယ်ကြလော့၊ သင်တို့တွင် အရှင်မြတ်မှတပါး အခြား အရှင်သခင်မရှိချေ၊ အရှင်မြတ်သည် သင်တို့အား မြေမှ ဖန်ဆင်းတော်မူ၏။ မြေကို ထွန်ယက်လုပ်ကိုင်စား သောက်စေတော်မူ၏။ ထို့ကြောင့်အရှင်မြတ်အား အပြစ်လွှတ်တော်မူရန် ဆုတောင်းကြလော့။ အရှင်မြတ်ဘက် တော်သို့ တရားသံဝေဂရခြင်းဖြင့် လှည့်ကြလော့။ မှတ်သားကြလော့။ ငါ့ကို ဖန်ဆင်းမွေးမြူတော်မူထသော ကျေးဇူးတော်သည် နီးကပ်စွာရှိတော်မူ၏။ တောင်းသောဆုများကို ပေးတော်မူ၏ဟု ဟောကြား၏။
11|62|၆၂။	သူတို့က အို-ဆွာလေ(ဟ်)၊ ယခုအချိန်အထိ သင်သည် အကျွနု်ပ်တို့အားထားမျှောကိုးသူအဖြစ်ဖြင့် အကျွနု်ပ်တို့ အထဲမှာ နေခဲ့၏။ သင်သည် ငါတို့အား မိမိတို့မိဘ၊ဘိုးဘွားတို့ကိုးကွယ်သည်များကို မရှိခိုးမပူဇော်ရဟု ဟောကြားသလော၊ မှတ်သားလော့၊ ငါတို့သည် အကြင်တရားသို့ သင်သည် ငါတို့ကို ခေါ်၏။ ထိုတရားနှင့် ပတ်သက်၍ ငါတို့သည် ကြီးစွာသံသယအမှန်ပင်ရှိကြ၏ဟု ပြန်ပြောကြ၏။
11|63|၆၃။	ထိုအခါတမန်တော်က ဟယ်-အချင်းတို့၊ စဉ်းစားကြလော့။ ငါ၏ အရှင်သခင်အထံတော်မှ ထင်ရှားသော သက်သေခံချက်ကို ကိုးကား၏။ အရှင်မြတ်ထံတော်မှ ကောင်းကြီးမင်္ဂလာတော်တစ်ပါးသည် ငါ့ထံသို့ ရောက်လာ ပြီ။ သို့ပါလျက်အရှင်မြတ်အား ငါမနာခံနားမထောင်လျှင် ငါ့အား အရှင်မြတ်အထံတော်မှ အဘယ်သူကယ်မည် နည်း။ သင်တို့သည် ငါ့အား ငရဲမီးမှတပါး မည်သည့်အကျိုးကိုမှ ပေးမည်မဟုတ်ချေ။
11|64|၆၄။	ဟယ်-အချင်းတို့၊ ဤကုလားအုတ်မသည် အလ္လာဟ်၏ ကုလားအုပ်တော်ဖြစ်၏။ သင်တို့အတွက် သက်သေ သာဓကတော်တပါးဖြစ်၏။ ထို့ကြောင့်သင်တို့သည် ဤကုလားအုပ်မအား အလ္လာဟ်အရှင်မြတ်၏ ပထဝီမြေပေါ် တွင် စားသောက်ခွင့်ပေးကြလော့။ သင်တို့ကို နီးကပ်နေသောအပြစ်ဒဏ်မဖမ်းဆီးစေရန် သင်တို့သည် ဤ ကုလားအုပ်မကို ဘေးအန္တရာယ်နှင့် မထိကြလင့်ဟု ပြော၏။
11|65|၆၅။	သို့သော်သူတို့သည် ကုလားအုပ်မ၏ ဒူးခေါက်ကြောကို ခုတ်ဖြတ်ကြ၏။ ထိုအခါတမန်တော်ဆွာလေ(ဟ်)က သူတို့အား သင်တို့သည် မိမိတို့အိမ်များ၌ သုံးရက်သာအသက်ရှင်နေရကြလော့။ ဤခြိမ်းခြောက်ချက်သည် မုသားစကားဖြစ်လိမ့်မည်။ မဟုတ်ချေ။
11|66|၆၆။	ထို့ကြောင့်ငါအရှင်မြတ်၏ အမိန့်တော်ကျရောက်လာသောအခါ ငါသည် ငါ၏ ကရုဏတော်အားဖြင့် တမန်တော် ဆွာလေ(ဟ်)နှင့် သူနှင့်အတူတကွယုံကြည်သူတို့ကို ထိုနေ့၏ အရှက်တကွဲဖြစ်ရခြင်းမှ ကယ်နှုတ်တော်မူ၏။ မှတ်သားလော့၊ သင်၏ အရှင်သခင်သည် အတိုင်းမသိအားကြီးတော်မူသောအရှင်၊ အနန္တတန်ခိုးတော်နှင့်ပြည့်စုံ သောအရှင်ဖြစ်တော်မူ၏။
11|67|၆၇။	အလွန်ကြောက်မက်ဖွယ်ဖြစ်သောအသံကြီးသည် ဒုစရိုက်မှုပြုကျင့်သူတို့အား ဖမ်းဆီး၏။ ထို့ကြောင့်နံနက်သည် သူတို့အားလုံးကို မိမိတို့နေအိမ်များအတွင်း အလျားလိုက်လဲလျက်တွေ့၏။
11|68|၆၈။	ထိုအခါသူတို့၏ နေရပ်ဌာနေအလုံးတို့သည် သူတို့တခါတရံမှ မနေဘူးသောအရပ်ကဲ့သို့ဖြစ်သွား၏။ မှတ်သားကြ လော့။ စမုဒ်လူမျိုးစုသည် မိမိတို့၏ အရှင်သခင်အား မယုံကြည်ကြချေ။ ထို့ကြောင့်သူတို့ကို ကောင်းစွာရှင်းလင်း ပစ်တော်မူ၏။
11|69|၆၉။	ငါအရှင်မြတ်၏ စေတမန်များသည် တမန်တော်အေဗရာဟမ်ထံသို့ သတင်းကောင်းနှင့်လာခဲ့ကြ၏။ သူတို့က အေးချမ်းသာယာပါစေသော်ဝ်ဟု နှုတ်ဆက်ကြ၏။ အေဗရာဟမ်ကလည်း အေးချမ်းသာယာပါစေသော်ဝ်ဟု တုံ့ပြန်နှုတ်ဆက်၏။ ကာလမကြာမြင့်မီ နွားကလေးတစ်ကောင်ကို ထုတ်ယူလာ၏။
11|70|၇ဝ။	ဧည့်သည်တော်တို့သည် အစားအစာသို့ လက်မလှမ်းသည်ကို သူမြင်ရသောအခါ သူတို့ကို မသင်္ကာဖြစ်ပြီးလျှင် ကြောက်စိတ်ပေါ်လာ၏။ သူတို့က တမန်တော် မစိုးရိမ်ပါလင့်။ အကျွနု်ပ်တို့အား တမန်တော်လွတ်၏ အမျိုးသား တို့ထံသို့ အမှန်စေလွှတ်တော်မူ၏။
11|71|၇၁။	ထို့နောက်ငါအရှင်သည် သူမအား အစ္စဟတ်(က်)ခေါ် သားရတနာနှင့်အစ္စဟတ်(က်)နောက် ယာကု(ဘ်)တို့ကို ဖွားမြင်မည့်အကြောင်းသတင်းကောင်းကို ပေးတော်မူသောအခါ အနားတွင် ရပ်နေသောအေဗရာဟမ်၏ ဇနီး မိန်းမက ပြံုးရယ်၏။
11|72|၇၂။	သူမက အို-ဒုက္ခပါပဲ၊ အကျွနု်ပ်သည် အသက်ကြီးပြီ၊ အကျွနု်ပ်၏ ဤခင်ပွန်းယောက်ျားသည်လည်း သက်ကြားအို ကြီးဖြစ်ပြီ၊ သို့ပါလျက် အကျွနု်ပ်သည် သားမွေးဦးမည်လော။ ဤသတင်းသည် အမှန်ပင်ဆန်းကျယ်လှပေ၏ဟု ဆို၏။
11|73|၇၃။	ထိုအခါ ဧည့်သည်တော်တို့က သင်တို့သည် အလ္လာဟ်အရှင်မြတ်၏ ဗျာဒိတ်တော်ကို အ့ံသြပါသလော။ အို-အိမ်သူအိမ်သားတို့၊ အလ္လာဟ်အရှင်မြတ်၏ ကရုဏာတော်နှင့် ကောင်းကြီးမင်္ဂလာတို့သည် သင်တို့အပေါ်သို့ သက်ရောက်ပါစေသော်ဝ်။ မှတ်သားကြလော့၊ အရှင်မြတ်သည် ချီးမွမ်းခြင်းပိုင်ရှင်၊ ဂုဏ်ပိုင်ရှင်ဖြစ်တော်မူပါ၏ ဟု ပြောကြ၏။
11|74|၇၄။	၎င်းအပြင်ကြောက်စိတ်ပျောက်၍ သူ့ထံသို့ မင်္ဂလာရှိသောသတင်းရောက်သောအခါ တမန်တော်အေဗရာဟမ် သည် ငါအရှင်မြတ်အထံတော်၌ တမန်တော်လွတ်၏ လူများအတွက် တောင်းပန်တင်လျှောက်၏။
11|75|၇၅။	မှတ်သားကြလော့၊ တမန်တော်အေဗရာဟမ်သည် သိမ်မွေ့နူးည့ံသောစိတ်သဘောရှိ၏။ ဆုတောင်းပဌနာပြုတတ် ၏။ သတိသံဝေဂရတတ်၏။
11|76|၇၆။	ငါအရှင်မြတ်က အေဗရာဟမ်၊ သင်သည် ဤတောင်းပန်ခြင်းကို စွန့်လွှတ်လော့။ မှတ်သားလော့၊ သင်၏ အရှင်သခင်၏ အမိန့်တော်ထွက်သွားပြီး၊ မှတ်သားလော့။ သူတို့အပေါ်သို့ မတွန်းလှန်မဖယ်ရှားနိုင်သောအပြစ် ဒဏ်ကြီးရောက်ပြီဟု ဗျာဒိတ်ပေးတော်မူ၏။
11|77|၇၇။	၎င်းအပြင် ငါအရှင်မြတ်၏ စေတမန်တော်တို့သည် တမန်တော်လွတ်ထံသို့ ရောက်ရှိသောအခါ သူသည် စိတ်ညစ်ခြင်းဒုက္ခကို ခံစားရ၏။ ဧည့်သည်တော်တို့ကို မည်သို့ကာကွယ်စောင့်ရှောက်ရမည်ကို မသိချေ။ သူက ယနေ့မူကား အလွန်စိတ်ညစ်စရာကောင်းသောနေ့ဖြစ်၏ဟု ညည်းညူ၏။
11|78|၇၈။	ထို့အပြင် သူ၏ အမျိုးသားတို့သည် သူ့ထံသို့ ပြေးလာကြ၏။ သူတို့သည် အထက်ထက်က အလွန်ယုတ်မာ ညစ်ညမ်းသောအမှုများကို ပြုကျင့်လေ့ရှိ၏။ သူသည် သူတို့အား ဟယ်-အချင်းတို့၊ သည်မှာ ငါ၏ သမီးများ ရှိကြ၏။ သူတို့သည် သင်တို့အဖို့ သာလွန်သင့်မြတ်သန့်စင်ကြ၏။
11|79|၇၉။	သူတို့က အို-လွတ်၊ ငါတို့၌ သင်၏ သမီးများထံ ဝင်ခွင့်မရှိကြောင်းကို သင်ကောင်းစွာသိ၏။ ငါတို့၏ လို လားချက်ကိုလည်း သင်ကောင်းစွာသိ၏ဟု ပြန်ပြော၏။
11|80|၈ဝ။	ထိုအခါ တမန်တော်လွတ်က ငါ့၌ သင်တို့ကို ခုခံဖို့ရာ အင်အားကိုသော်လည်းကောင်း၊ သင်တို့အထဲမှ သန် မာသောအမှီသဟဲကိုသော်လည်းကောင်း၊ ရရှိလျှင် တော်လေစွဟု မြည်တမ်း၏။
11|81|၈၁။	ဧည့်သည်တော်က အို-လွတ်၊ မှတ်သားလော့၊ အကျွနု်ပ်တို့သည် သင်၏ အရှင်သခင်စေလွှတ်တော်မူသော စေတမန်တော်များဖြစ်ကြ၏။ ထိုသူမိုက်တို့သည် သင့်ကို ထိရမည်မဟုတ်ချေ။ သင်သည် မိမိဘက်တော်သားများ နှင့်တကွ ညဉ့်ဦးယံအချိန်တွင် ခရီးထွက်သွားလော့။ သင်တို့အနက် သင်၏ မိန်းမမှတပါး မည်သူမျှပြန်လှည့် လာခြင်းကို မပြုကြလင့်။ မှတ်သားလော့၊ ထိုသူမိုက်တို့ထိသောအပြစ်ဒဏ်သည် သင်၏ မိန်းမကိုလည်း ထိ ချေမည်။ မှတ်သားလော့၊ သူတို့အတွက် မှတ်သားလော့။ သူတို့အတွက် ချိန်းထားသောအချိန်သည် နံနက် မိုးသောက်ချိန်အချိန်ဖြစ်၏။ နံနက်သည် နီးကပ်လျက်ရှိသည်မဟုတ်လောဟု ဆိုကြ၏။
11|82|၈၂။	ထို့ကြောင့်ငါအရှင်မြတ်၏ အမိန့်တော်ကျရောက်လာသောအခါ ငါသည် သူတို့၏ မြို့နယ်ပယ်ကို ဖျက်ဆီးတော် မူ၏။ ထိုဒေသအပေါ်သို့ ရွှံ့စေးခဲမိုးကို ရွာသွန်းစေတော်မူ၏။
11|83|၈၃။	ထိုရွှံ့စေးခဲများကို သင်၏ အရှင်ကျေးဇူးတော်သခင်၏ တန်ခိုးတော်ကြောင့် သူယုတ်မာတို့ကို ဖျက်ဆီးဖို့ရာ မီးနှင့်မှတ်သားထားတော်မူ၏။ ထိုခဲများသည် ဒုစရိုက်ကောင်များထံမှ မည်သည့်အခါမှ မဝေးကွာချေ။
11|84|၈၄။	ထို့အပြင်ငါအရှင်မြတ်သည် မဒရမ်မြို့သူမြို့သားများထံသို့ သူတို့၏ သားချင်းတမန်တော်ရှုအိုက်(ဘ်)ကို စေလွှတ် တော်မူ၏။ သူသည် ဟယ်-အချင်းတို့၊ အလ္လာဟ်အရှင်မြတ်အား ကိုးကွယ်ကြလော့၊ သင်တို့တွင် အလ္လာဟ်အရှင် မြတ်မှတပါး အခြားအရှင်သခင်မရှိချေ။ သင်တို့သည် အတိုင်းအထွာမခိုးကြလင့်။ အလေးလည်း မခိုးကြလင့်၊ မှတ်သားကြလော့။ သင်တို့သည် ပစ္စည်းဥစ္စာပေါများကြွယ်ဝသည်ကို ငါမြင်၏။ မှတ်သားကြလော့။ သင်တို့ကို ဝိုင်းဝန်းထားမည့်နေ့တော်ကြီး၏ အပြစ်ဒဏ်တော်ကို သင်တို့အဖို့ ငါကြောက်ရွံ့၏။
11|85|၈၅။	ဟယ်-အချင်းတို့၊ သင်တို့သည် တရားသဖြင့် အတိုင်းအထွာအပြည့် အလေးချိန်အပြည့်ပေးကြလော့။ လူများကို သူတို့၏ ပစ္စည်းနှင့်စပ်လျဉ်း၍ မတရားမပြုကြလင့်။ ကမ္ဘာမြေပေါ်တွင် ဆုံးရှုံးပျက်စီးမှုများပြားစေခြင်းငှာ မတရားမှုကို မပြုကြနှင့်။
11|86|၈၆။	သင်တို့သည် ယုံကြည်သူများဖြစ်ကြလျှင် အလ္လာဟ်အရှင်မြတ်သည် သင်တို့နှင့် ချန်ထားတော်မူသောပစ္စည်းသည် သင်တို့အဖို့ သာလွန်မွန်မြတ်၏။ ငါသည် သင်တို့ကို ထိန်းသိမ်းအုပ်ချုပ်ရသူမဟုတ်ချေဟု ပြော၏။
11|87|၈၇။	သူတို့က အို-ရှိုအိုက်ဗ်၊ သင်၏ တရားတော်က ငါတို့အား မိမိတို့မိဘဘိုးဘွားတို့ကိုးကွယ်သည့်ဘုရားများကို သော်လည်းကောင်း၊ ငါတို့ပစ္စည်းကို ငါတို့၏ စိတ်အတိုင်းသုံးစွဲခြင်းကိုသော်လည်းကောင်း၊ စွန့်လွှတ်ရန် အမိန့်ပေးသလော။ သင်သည် ထောက်ထားညှာတာတတ်သူ၊ မှန်သောအကျင့်ရှိသူဖြစ်၏ဟု ပြောကြ၏။
11|88|၈၈။	သူက ဟယ်-အချင်းတို့၊ ဆင်ခြင်ကြလော့။ ငါ၏ အရှင်သခင်ထံတော်မှ ထင်ရှားသောသက်သေသာဓကကို ရရှိ၏။ အရှင်မြတ်သည် ငါ့အား အထံတော်မှ သန့်ရှင်းကောင်းမွန်သောအစားအစာကို ကျွေးမွေးတော်မူ၏။ သို့ပါလျက်သင်တို့ကို မည်သို့လိုက်လျောနိုင်အ့ံနည်း။ ငါသည် သင်တို့အား တားမြစ်သောအရာကို သင်တို့ နောက်တွင် ငါသည် မပြုလုပ်လိုချေ။ ငါသည် မိမိတတ်စွမ်းသမျှပြုပြင်လိုခြင်းမှတပါး၊ အခြားအရာကို မလိုလား ချေ။ ငါ၏ ကြီးပွားရာကြီးပွားကြောင်းသည် အလ္လာဟ်အရှင်မြတ်၌သာလျှင် ရှိ၏။ ငါသည် အရှင်မြတ်အား ယုံကြည်ကိုးစား၏။ အရှင်မြတ်ဘက်တော်သို့ တရားသံဝေဂရခြင်းဖြင့် လှည့်၏။
11|89|၈၉။	ဟယ်-အချင်းတို့၊ သင်တို့နှင့်ငါတို့အယူဝါဒကွဲလွဲခဲ့ခြင်းကြောင့် သင်တို့သည် အပြစ်မကျူးလွန်ကြလင့်၊ သင်တို့ သည် ပြစ်မှုကျူးလွန်ခဲ့လျှင် တမန်တော်နူဟို၏ အမျိုးသား၊ တမန်တော်ဟုဒ်၏ အမျိုးသားနှင့် တမန်တော် ဆွာလေဟ်၏ အမျိုးသားတို့အပေါ် ကျသောပြစ်ဒဏ်သည် သင်တို့အပေါ်ကျလိမ့်မည်။ တမန်တော်လွတ်၏ အမျိုးသားတို့သည် သင်တို့ထံမှ လများစွာကွာဝေးလှသည်မဟုတ်ချေ။
11|90|၉ဝ။	သင်တို့သည် သင်တို့၏ အရှင်သခင်ခံ အပြစ်လွှတ်တော်မူရန် တောင်းပန်ကြလော့။ အရှင်မြတ်ဘက်တော်သို့ သတိနောင်တရခြင်းဖြင့် လှည့်မူကြလော့။ မှတ်သားကြလော့။ ငါ၏ ကျေးဇူးတော်သခင်သည် ကောင်းကြီးမင်္ဂလာ ပေးတော်မူ၏။ ချစ်ခင်ကြင်နာတော်မူ၏။
11|91|၉၁။	သူတို့က အို-ရှုအိုက်(ဗ်)၊ ငါတို့သည် သင်ဟောပြောချက်များအနက် အများအပြားကို နားမလည်ကြချေ။ သင်သည် ငါတို့အထဲတွင် အားနည်းသူဖြစ်သည်ဟု ငါတို့မြင်ကြ၏။ သို့သော်သင်၏ အမျိုးအနွယ်အတွက်ကြောင့် သာမဟုတ်လျှင် ငါတို့သည် သင့်ကို ခဲပေါက်ကြလတ့ံ။ သင်၌ ငါတို့ကို ခုခံဖို့ရာ အင်အားမရှိချေဟု ပြောကြ၏။
11|92|၉၂။	ထိုအခါတမန်တော်သည် သူတို့အား ဟယ်-အချင်းတို့၊ ငါ၏ အမျိုးအနွယ်သည် သင်တို့အတွက် အလ္လာဟ်ထက် မြတ်သလော။ သင်တို့သည် အရှင်မြတ်ကို မလေးမစားပဲ သင်တို့နောက်၌ ထားကြ၏။ မှတ်သားကြလော့။ ငါ၏ အရှင်သခင်သည် သင်တို့ပြုကျင့်သည်ကို ပိုင်းထားတော်မူ၏။
11|93|၉၃။	ဟယ်-အချင်းတို့၊ သင်တို့သည် မိမိတို့စွမ်းနိုင်သမျှပြုကြလော့။ ငါလည်း မုချအမှန်ပြုနေ၏။ အဘယ်သူကို ယုတ်ည့ံအောက်ကျစေသောအပြစ်ဒဏ်ထိခိုက်သည်ကိုသော်လည်းကောင်း၊ အဘယ်သူသည် မုသားစကား ဆိုသည်ကိုသော်လည်းကောင်း၊ ကာလမကြာမြင့်မီ သင်တို့သိရကြလတ့ံ။ သင်တို့စောင့်ကြည့်ကြလော့။ ငါလည်း သင်တို့နှင့်အတူ အမှန်ပင်စောင့်ကြည့်၏ဟု ပြော၏။
11|94|၉၄။	ငါအရှင်မြတ်၏ အမိန့်တော်ကျရောက်လာသောအခါ ငါသည် မိမိအထံတော်မှ ကောင်းကြီးမင်္ဂလာတော်အားဖြင့် တမန်တော်ရှိုအိုက်(ဗ်)နှင့်အတူ ယုံကြည်သူတို့အား ကယ်နှုတ်တော်မူ၏။ အလွန်ထိတ်လန့်ကြောက်မက်ဖွယ်သော အသံကြီးသည် မတရားပြုကျင့်သူတို့အား ဖမ်းဆီး၏။ နံနက်မိုးသောက်သည် သူတို့အား မိမိတို့အိမ်တွင်းတွင် အလျားမှောက်လဲနေသည်ကို တွေ့ရ၏။
11|95|၉၅။	သူတို့သည် ထိုနေရာ၌ မနေဘူးသကဲ့သို့ဖြစ်၏။ စမုဒ်အမျိုးသားတို့ကို ဝေးစွာဖယ်ရှားပစ်သကဲ့သို့ မဒရမ်မြို့သူ မြို့သားတို့လည်း ဝေးစွာဖယ်ပစ်တော်မူ၏။
11|96|၉၆။	တဖန် ငါအရှင်မြတ်သည် တမန်တော်မူစာအား ငါ၏ နှုတ်ကပတ်တော်များ၊ ၎င်းအပြင်ထင်ရှားသောသက်သေ သာဓကတို့နှင့် စေလွှတ်တော်မူ၏။
11|97|၉၇။	သူ့ကို ဖွာရောမင်းနှင့် ၎င်း၏ မှုးမတ်များထံသို့ စေလွှတ်တော်မူ၏။ သို့သော်သူတို့သည် ဖွာရောမင်း၏ အမိန့်ကိုသာ နာခံကြ၏။ ဖွာရောမင်း၏ အမိန့်မှာ မှန်သောညွှန်ပြချက်မဟုတ်ချေ။
11|98|၉၈။	ဖွာရောမင်းသည် ရှင်ပြန်ထမြောက်ရသောနေ့တော်ကြီး၌ မိမိအမျိုးသားတို့ရှေ့မှ သွား၍ သူတို့ကို ရေခပ်ချိုးရန် နေရာအတွက် ငရဲမီးထဲသို့ ဦးဆောင်သွားလိမ့်မည်။ ဤရေစခန်းသည် ဒုက္ခများသောနေရာဖြစ်၏။
11|99|၉၉။	အရှင်မြတ်၏ ကျိန်ဆဲခြင်းအား သူတို့နောက်သို့ ထက်ကြပ်မကွာ ဤမျက်မှောက်ဘဝနောင်တမလွန်နှစ်ပါးသော ဘဝတွင် လိုက်စေတော်မူ၏။ သူတို့အား ပေးရမည့်ဆုတော်မှာ ဆင်းရဲဒုက္ခကြီးသာဖြစ်၏။
11|100|၁ဝဝ။	ထိုအကြောင်းမှာ ရှေးလွန်လေပြီးသောကာလတွင် ငါဖျက်ဆီးပစ်တော်မူသောမြို့ရွာ၊ နယ်ပယ်၏ အကြောင်းအရာ အချို့ဖြစ်၏။ မိုဟမ္မဒ်၊ ငါသည် သင့်အား ထိုအကြောင်းအရာကို ဗျာဒိတ်ပေးတော်မူ၏။ ထိုမြို့ရွာများအနက် အချို့ကား ယခုတိုင်တည်ရှိနေသေး၏။ အချို့ကား ပျက်စီးသွားကြပြီ။
11|101|၁ဝ၁။	ငါသည် သူတို့အား ပြစ်မှားတော်မမူချေ။ သို့သော်သူတို့သည် မိမိကိုယ်ကို မိမိပြစ်မှားကြ၏။ သင်၏ အရှင်သခင် ၏ အမိန့်တော်ကျရောက်သောအခါ အရှင်မြတ်မှတပါး သူတို့ကိုးကွယ်ကြသောဘုရားတုတို့သည် သူတို့ကို အကျိုးမပြုချေ။ ထိုဘုရားပျက်တို့သည် သူတို့အား ပျက်စီးဆုံးရှုံးခြင်းမှတပါး ဘာမျှမပေးချေ။
11|102|၁ဝ၂။	ထိုမြို့ရွာများသည် ဒုစရိုက်မကောင်းမှုကို ကျူးလွန်နေစဉ် သင်တို့၏ အရှင်သခင်သည် သူတို့ကို ယခင်ကဲ့သို့ ဖမ်းဆီးကွပ်မျက်တော်မူ၏။ မှတ်သားကြလော့။ အရှင်မြတ်၏ ဖမ်းဆီးခြင်းသည် အလွန်ပြင်းပြနာကျယ်ဖွယ် ဖြစ်၏။ ခိုင်မာပြင်းထန်၏။
11|103|၁ဝ၃။	မှတ်သားကြလော့။ ဤအချင်းအရာ၌ နောင်တမလွန်ဘဝ၏ အပြစ်ဒဏ်ကို ထိပ်လန့်သူတို့အဖို့အရာ သက်သေ သာဓကတော်ကြီးတစ်ပါးအမှန်ပါရှိ၏။ ထို့နေ့တော်ကြီးကား လူသားအပေါင်းတို့ကို စုရုံးမည့်နေ့တော်ကြီးဖြစ်၏။ မျက်ဝါးထင်ထင်မြင်ရမည့်နေ့ဖြစ်၏။
11|104|၁ဝ၄။	ငါအရှင်မြတ်သည် ထိုနေ့တော်ကြီးကို ချိန်းချက်သတ်မှတ်ထားသောအခါကာလတိုင်အောင်သာ ရွှေ့ဆိုင်းထား တော်မူ၏။
11|105|၁ဝ၅။	တရားစီရင်တော်မူသောနေ့တော်ကြီးကျရောက်လာသောအခါ အရှင်မြတ်၏ ခွင့်ပြုတော်မူချက်ဖြင့်မှတပါး မည်သည့်ဝိညာဉ်မျှ ပြောဆိုလိမ့်မည်မဟုတ်ချေ။ သူတို့အနက် အချို့သည် စိတ်ညစ်ကြလတ့ံ။ အချို့ကား စိတ်ရွှင်လန်းကြလတ့ံ။
11|106|၁ဝ၆။	ထိုနေ့တော်ကြီး၌ စိတ်ညစ်ရမည့်သူတို့သည် အဝီစိငရဲအတွင်း၌ ရှိကြလတ့ံ။ ငရဲပြည်၌ ညည်းညူခြင်း၊ ငိုကြွေး မြည်တမ်းခြင်းတို့သည် သူတို့၏ ဝေစုဖြစ်ကြလတ့ံ။
11|107|၁ဝ၇။	သင်၏ အရှင်သခင်အလိုရှိတော်မူသည်မှတပါး သူတို့သည် ငရဲမီးထဲ၌ မိုးမြေတည်ရှိသမျှကာလပတ်လုံး ခံစား ကြရလတ့ံ။ မှတ်သားလော့။ သင်၏ ကျေးဇူးတော်သခင်သည် မိမိအလိုရှိရာကို စီရင်တော်မူသောအရှင်ဖြစ်တော် မူ၏။
11|108|၁ဝ၈။	ထိုနေ့တော်ကြီး၌ စိတ်ရွှင်လန်းရမည့်သူများမှာမူကား သင်၏ အရှင်သခင်အလိုရှိတော်မူသည်မှတပါး နိဗ္ဗာန် ဥယျာဉ်တော်ကြီးအတွင်း၌ မိုးမြေတည်ရှိသမျှကာလပတ်လုံးစံမြန်းရကြလတ့ံ။ ဥယျာဉ်တော်သည် မကုန်မခန်းနိုင် သောဆုတော်ဖြစ်၏။
11|109|၁ဝ၉။	ထို့ကြောင့်သင်တမန်တော်သည် ဤမိစ္ဆာမိုက်တို့ကိုးကွယ်သည့်ဘုရားတုများနှင့်စပ်လျဉ်း၍ စိတ်စနောင့်စနိုး မရှိလင့်၊ သူတို့သည် မိရိုးဖလာကို ဆည်းကပ်ကြ၏။ မှတ်သားလော့။ ငါအရှင်မြတ်သည် သူတို့အား ၎င်းတို့ ရထိုက်သောအပြစ်ဒဏ်ကို မလျှော့ပေါ့ပဲ အပြည့်အစုံပေးတော်မူလိမ့်မည်။
11|110|၁၁ဝ။	ထို့အပြင်ငါအရှင်မြတ်သည် တမန်တော်မူစာအား ကျမ်းတော်တစ်စောင် မုချအမှန်ထုတ်ပြန်ပေးသနားတော် မူ၏။ ထိုကျမ်းတော်နှင့်ပတ်သက်၍ အငြင်းအခုံပွားကြ၏။ သင်၏ အရှင်သခင်သည် အထံတော်မှ အမိန့်တော် ထွက်မသွားခဲ့လျှင် သူတို့၏ အမှုကို သူတို့အလည်ကြားတွင် စီရင်ဆုံးဖြတ်တော်မူပြီးလတ့ံ။ မှတ်သားလော့။ သူတို့သည် ထိုကျမ်းတော်ကြီးကို ကြီးစွာယုံမှားသံသယဖြစ်ကြ၏။
11|111|၁၁၁။	မှတ်သားလော့၊ သင်၏ အရှင်သခင်သည် သူတစ်ဦးစီအား သူ၏ ပြုကျင့်မှုအားလုံးကို အမှန်အကန်ပြန်ဆပ်တော် မူလိမ့်မည်။ မှတ်သားလော့။ အရှင်မြတ်သည် သူတို့ပြုကျင့်သမျှတို့ကို အကြွင်းမဲ့သိမြင်တော်မူ၏။
11|112|၁၁၂။	ထို့ကြောင့် သင်သည် သင့်အား မိန့်တော်မူသည့်အတိုင်း တရားလမ်းမှန်ကို လိုက်လျှောက်လော့။ သင်နှင့် အတူတကွ အလ္လာဟ်အရှင်မြတ်ဘက်တော်သို့ လှည့်သူတို့ကိုလည်း ယင်းသို့ကျင့်ကြံကြလော့။ သင်တို့သည် မကျူးလွန်ကြလင်။ မှတ်သားကြလော့။ အလ္လာဟ်အရှင်မြတ်သည် သင်တို့ပြုကျင့်သည်ကို မြင်တော်မူသော အရှင်တည်း။
11|113|၁၁၃။	သင်တို့အား ငရဲမီးမထိစိမ့်သောငှာ သင်တို့သည် ဒုစရိုက်မှုကျူးလွန်သူတို့ဘက်သို့ မယိမ်းမယိုင်ကြလင့်။ အလ္လာဟ်အရှင်မြတ်မှ သင်တို့အား စောင့်ရှောက်သည့်အဆွေခင်ပွန်းမရှိချေ။ ထို့နောက်သင်တို့သည် အကူအညီ ခံရကြမည်မဟုတ်ချေ။
11|114|၁၁၄။	သင်တို့သည် နေ့အစအဆုံး၌သော်လည်းကောင်း၊ ညဉ့်အခါ၌သော်လည်းကောင်း၊ ဆွလတ်ပြုကြလော့။ မှတ်သား ကြလော့။ ကုသိုလ်ကောင်းမှုများသည် အကုသိုလ်မကောင်းမှုများကို ချေဖျက်ပစ်ကြ၏။ ဤပညတ်တော်သည် ဂရုစိုက်သူတို့အဖို့ သတိပေးပညတ်တော်ဖြစ်၏။
11|115|၁၁၅။	တမန်တော်မိုဟမ္မဒ်၊ သင်၌ ခန္တီပါရမီရှိလော့။ အရှင်မြတ်သည် သူတော်ကောင်းတို့၏ လုပ်ခများကို အကျိုးမဲ့ အချည်းနှီးဖြစ်စေတော်မမူချေ။
11|116|၁၁၆။	သင်တို့ထက်ရှေးကျသောရှေးလူဟောင်းအဆက်ဆက်ထဲတွင် သူတို့ထဲမှ ငါအရှင်မြတ်ကယ်နှုတ်တော်မူလေသော လူအနည်းငယ်ကဲ့သို့ မိမိတို့အမျိုးသားတို့ကို ကမ္ဘာမြေပေါ်တွင် ပျက်စီးရာပျက်စီးကြောင်းမကြံစည်ဖို့ရာ တားမြစ် သူပညာရှိ ရှိလေလျှင် တော်လေစွ၊ မကောင်းမှုကျူးလွန်သောသူတို့သည် မိမိတို့အား အထူးပျော်ရွှင်စေဖို့ရာ ပေးသောစည်းစိမ်လမ်းကို လိုက်ကြ၏။ သူတို့သည် အပြစ်ရှိသူများဖြစ်ကြ၏။
11|117|၁၁၇။	အမှန်မှာ သင်၏ အရှင်သခင်သည် မည်သည့်မြို့ရွာကိုမှ မြို့သူမြို့သားတို့တရားမှန်ကို ကျင့်သုံးနေစဉ်ကာလတွင် မတရားဖြိုဖျက်တော်မမူချေ။
11|118|၁၁၈။	အကယ်၍ သင်၏ အရှင်သခင်သည် အလိုရှိတော်မူပါလျှင် လူသားအပေါင်းတို့အား လူမျိုးတစ်မျိုးတည်းအမှန်ပင် ဖြစ်တော်မူလိမ့်မည်။ သို့ပါလျက် သူတို့သည် ကွဲပြားခြင်းကို မရပ်တန့်ချေ။
11|119|၁၁၉။	သင်၏ အရှင်သခင်ကောင်းကြီးမင်္ဂလာပေးသနားတော်မူသောသူကား ယင်းသို့မပြုကျင့်ချေ။ အရှင်မြတ်သည် လူသားတို့အား ကောင်းကြီးမင်္ဂလာပေးသနားတော်မူဖို့ရာ ဖန်ဆင်းတော်မူ၏။ သင်၏ သခင်၏ ဗျာဒိတ်တော် သည် အတည်ဖြစ်ပြီး အမှန်စင်စစ်ငါအရှင်မြတ်သည် အဝီစီငရဲကို ဂျင်နတ်သား၊ လူသားနှစ်မျိုးလုံးအားဖြင့် အပြည့်ဖြည့်တော်မူမည်။
11|120|၁၂ဝ။	ငါအရှင်မြတ်သည် သင်တမန်တော်အား တမန်တော်များ၏ အတ္ထုပ္ပတ္တိအကြောင်းအချင်းရာများကို ဗျာဒိတ်တော် ရှိခြင်းအကြောင်းမှာ ထိုအဖြစ်အပျက်များအားဖြင့် သင့်ထံသို့ သစ္စာတရားတော်ကျရောက်လာပြီ။ ဤတရားတော် သည် ယုံကြည်သူတို့အတွက် ဆုံးမသြဝါဒနှင့်သတိပေးတရားဖြစ်၏။
11|121|၁၂၁။	တမန်တော်၊ သင်သည် မိစ္ဆာမိုက်တို့အား အချင်းတို့၊ သင်တို့တတ်စွမ်းနိုင်သမျှပြုကျင့်ကြလော့။ ငါတို့လည်း အမှန်ပင်ပြုကျင့်နေကြ၏။
11|122|၁၂၂။	သင်တို့စောင့်ကြည့်ကြလော့။ အကျွနု်ပ်တို့လည်း စောင့်ကြည့်နေကြ၏ဟု ဟောကြားလော့။
11|123|၁၂၃။	အလ္လာဟ်အရှင်မြတ်သည် မိုးကောင်းကင်နှင့် ကမ္ဘာမြေပေါ်ဝယ် မမြင်စွမ်းနိုင်သောအရာဝထ္ထုအပေါင်းတို့ကို စိုးပိုင်တော်မူ၏။ အရာခပ်သိမ်းကုန်တို့သည် အရှင်မြတ်အထံတော်သို့ ပြန်ရမည်သာတည်း။ ထို့ကြောင့် သင်တမန် တော်သည် အရှင်မြတ်အား ကိုးကွယ်လော့။ ကိုးစားယုံကြည်လော့။ မှတ်သားလော့။ သင်၏ အရှင်သခင်သည် သင်လူသားတို့ပြုကျင့်သည်ကို မသိမမြင်တော်မူသည်မဟုတ်ပေ။
12|1|၁။	အလီ(ဖ်)၊လမ်၊မြီ၊ရာ၊ ဤဂါထာတော်များသည် အလွန်ထင်ရှားရှင်းလင်းသောကျမ်းတော်မြတ်၏ ဂါထာတော် များတည်း။
12|2|၂။	မှတ်သားကြလော့။ သင်တို့နားလည်ဖို့ရာ ကုရ်အာန်ကျမ်းတော်ကို အာရဗီဘာသာဒေသနာအဖြစ်ဖြင့် ထုတ်ပြန် ချပေးသနားတော်မူ၏။
12|3|၃။	မိုဟမ္မဒ်၊ စင်စစ်အားဖြင့် အထက်ကျော်ကာလက သင်သည် တရားမသိမေ့လျော့နေသောသူတို့ဘောင်တွင် အပါအဝင်ဖြစ်ငြားသော်လည်း ငါသည် သင်၏ စိတ်နှလုံးအတွင်း ဤကုရ်အာန်ကျမ်းတော်ကို သွန်သင်ပေးတော် မူရာ၌ ငါသည် သင့်အား အကောင်းဆုံးသောဒေသနာတော်ကို ပေးတော်မူ၏။
12|4|၄။	ယူစွတ်(ဖ်)က သူ၏ ခမည်းတော်အား ဤသို့ဆို၏။ အို-ကျေးဇူးရှင်ခမည်းတော်၊ အကျွနု်ပ်သည် နေ၊လနှင့် တဆယ့်နှစ်လုံးသောကြယ်နက္ခတ်တာရာတို့ကို အိပ်မက်တွင် မြင်ရပါ၏။ ၎င်းတို့သည် အကျွနု်ပ်အား ဝပ်တွား ရှိခိုးနေသည်ကို မြင်ရပါ၏။
12|5|၅။	ထိုအခါခမည်းတော်က ချစ်သား၊ သူတို့သည် သင့်အား ဘေးအန္တရာယ်မကြံစည်စိမ့်သောငှာ သင်သည် မိမိ အိပ်မက်အကြောင်းကို မိမိအစ်ကိုတို့အား မပြောဆိုလင့်။ မှတ်သားလော့။ ရှိုင်တန်မာရ်နတ်သည် လူသားအဖို့ ပွင့်လင်းသောရန်သူဖြစ်၏။
12|6|၆။	ဤသို့ သင်၏ အရှင်သခင်သည် သင့်ကို ချစ်မြတ်နိုးတော်မူ၏။ သင့်အား အဖြစ်အပျက်အတိတ်နိမိတ်များကို အဓိပ္ပါယ်ကောက်ခြင်းအတတ်ကို သွန်သင်ပြသတော်မူမည်။ အရှင်မြတ်သည် သင်၏ ဘိုးဘွားအေဗရာဟမ်နှင့် အစ္စဟတ်(က်)တို့အပေါ်၌ ကောင်းကြီးမင်္ဂလာတော်ကို စုံလင်စေတော်မူသည့်အတိုင်း သင်နှင့်တကွ ယာကွတ်(ဘ်) ၏ သားမြေးများအပေါ်၌ ကောင်းကြီးမင်္ဂလာတော်ကို ပြည့်စုံစေတော်မူလတ့ံ။ မှတ်သားလော့။ သင်၏ အရှင် သခင်သည် သိတော်မူသောဉာာဏ်ပညာရှိတော်မူသောသဗ္ဗညုတဉာာဏ်တော်ရှင်ဖြစ်တော်မူ၏။
12|7|၇။	တမန်တော်၊ ယူစွတ်(ဖ်)နှင့် သူ၏ နောင်တော်များ၌ သုတေသနရှာမှီးသူတို့အဖို့အရာ အလ္လာဟ်အရှင်မြတ်သည် အချုပ်အခြာအာဏာကို ပိုင်သတော်မူခြင်းကို ပြသောသက်သေခံချက်များပါရှိ၏။
12|8|၈။	သူတို့သည် ဤသို့ပြောကြ၏။ ငါတို့သည် များပြားသော်လည်း ငါတို့၏ ခမည်းတော်သည် ငါတို့ထက် ယူစွတ်(ဖ်) နှင့် ၎င်း၏ ညီကို အမှန်ပင် သာလွန်ချစ်ခင်၏။ ခမည်းတော်သည် မုချဧကန်လမ်းမှားနေ၏။
12|9|၉။	သူတို့အနက်တဦးက ယူစွတ်(ဖ်)ကို သတ်ပစ်ကြပါစို့။ သို့မဟုတ်တိုင်းတပါးသို့ ယူဆောင်၍ ပစ်ထားကြပါစို့။ ထိုအခါသင်တို့၏ ခမည်းတော်ကို သင်တို့ကို မျက်နှာသာပေးလိမ့်မည်။ ထို့နောက်သင်တို့သည် သစ္စာတရား ရသူတို့ဖြစ်ကြမည်ဟု အကြံပေး၏။
12|10|၁ဝ။	အခြားနောင်တော်တစ်ဦးက ယူစွတ်(ဖ်)ကို မသတ်ပါနှင့်။ သို့သော်သင်တို့သည် သူ့အား တစုံတခုပြရမည်ဆိုသော် သူ့ကို တွင်းနက်တခုထဲသို့ ပစ်ချပါ။ ခရီးသည်အချို့သည် သူ့အား တွေ့လတ့ံဟု ဆို၏။
12|11|၁၁။	နောင်တော်တို့က အို-ခမည်းတော်၊ အကျွနု်ပ်တို့သည် ယူစွတ်(ဖ်)၏ မိတ်ဆွေစစ်ဖြစ်ပါလျက် ခမည်းတော်သည် အကျွနု်ပ်တို့အား သူ့ကို အဘယ်ကြောင့်မအပ်နှံပါသနည်း။
12|12|၁၂။	သူသည် ပျော်ရွှင်မြူးတူးကစားနိုင်စေခြင်းငှာ သူကို အကျွနု်ပ်တို့နှင့်အတူ မနက်ခါထည့်ပါ။ အကျွနု်ပ်တို့သည် သူ့ကို ကောင်းစွာစောင့်ရှောက်ပါမည်ဟု ပြောကြား၏။
12|13|၁၃။	ခမည်းတော်က အမှန်ကိုဆိုသော် သင်တို့သူ့အား ယူသွားမည်ကို ငါသည် စိတ်ပူဆွေးမိ၏။ သင်တို့သည် အမှတ်မဲ့နေသောအခါ ဝံပုလွေမျိုမည်ကို ငါစိုးကြောက်ရွံ့၏ဟု ပြော၏။
12|14|၁၄။	သူတို့က အကျွနု်တို့သည် ခွန်အားဗလကြီးမားသန်စွမ်းကြပါ။ အကျွနု်ပ်တို့အားလုံးသေပြီးမှသာလျှင် ဝံပုလွေသည် သူ့ကို ဖမ်းစားနိုင်ပါမည်ဟု တဖန်ဆိုကြ၏။
12|15|၁၅။	ထို့နောက်သူတို့သည် ယူစွတ်(ဖ်)အား ယူသွားသည်။ သူ့ကို တွင်းနက်ထဲသို့ ပစ်ချဖို့ အားလုံးသဘောတူကြသည်။ ထိုအခါငါအရှင်မြတ်သည် ယူစွတ်(ဖ်)အား ၎င်း၏ စိတ်တွင် ဤသို့ထင်ရှားစေတော်မူ၏။ သင်သည် သူတို့အား ဤရက်စက်ကြမ်းကြုတ်မှုကို ပြန်ပြောရလတ့ံ။ ထိုအခါသူတို့သည် သင် ယူစွတ်(ဖ်)ဖြစ်ကြောင်းကို သိမည် မဟုတ်ချေ။
12|16|၁၆။	နောင်တော်တို့သည် ညနေပိုင်းတွင် ဖခမည်းတော်ထံသို့ ငိုကြွေးမြည်တမ်း၍ လာကြ၏။
12|17|၁၇။	သူတို့က အို-ခမည်းတော်၊ အကျွနု်ပ်တို့သည် ယူစွတ်(ဖ်)အား အကျွနု်ပ်တို့ပစ္စည်းများ သူ့အနား၌ ထားပြီးလျှင် အချင်းချင်းအပြေးပြိုင်ကြပါသည်။ ထိုအခါဝံပုလွေသည် သူ့ကို ဖမ်းစားသွားပါမည်။ အကျွနု်ပ်တို့အမှန်ကို ဆိုသော်လည်း ခမည်းတော်သည် အကျွနု်ပ်တို့၏ စကားများကို မယုံကြည်ပါဟု ဆိုကြ၏။
12|18|၁၈။	ထို့အပြင်သူတို့သည် ညီငယ်၏ ရှပ်အကျႌကို လည်ဆယ်သောသွေးစွန်းနှင့် ယူဆောင်လာခဲ့ကြ၏။ သူက မဟုတ်တန်ရာ၊ သင်တို့၏ စိတ်သည် သင်တို့အား တခုခုသို့ လှည့်စားချေပြီ။ ငါ့မှာမူကား သည်းခံခြင်းတရား ကိုသာ ပွားရချေမည်။ သင်တို့ပြောပြသည့်ဆင်းရဲဒုက္ခတွင် အလ္လာဟ်အရှင်မြတ်၏ စောင့်ရှောက်ခြင်းကျေးဇူးတော် ကိုသာ ရှာမှီးရမည်ဖြစ်၏ဟု ပြန်ပြော၏။
12|19|၁၉။	ကုန်သည်လူစုတို့သည် ထိုတွင်းအနီးသို့ ရောက်လာကြ၏။ ရေခပ်သမားကိ ရေခပ်ရန် စေလွှတ်၏။ သူသည် တွင်းထဲသို့ ရေပုံးကို ချလိုက်၏။ ထိုအခါသူသည် ကံကောင်းလေစွ။ သည်မှာ လုလင်ပျိုတဦးဟု ဟစ်အော်၏။ သူတို့သည် ယူစွတ်(ဖ်)အား ရတနာကဲ့သို့ ဝှက်ထားကြ၏။ အလ္လာဟ်အရှင်မြတ်သည် သူတို့ပြုကျင့်သည်ကို သိမြင်တော်မူ၏။
12|20|၂ဝ။	သူတို့သည် ယူစွတ်(ဖ်)အား ရွှေဒင်္ဂါးအချို့ဖြစ်သောအဖိုးအနည်းငယ်နှင့် ရောင်းစားကြ၏။ သူတို့သည် သူ့အား အဖိုးမထားကြချေ။
12|21|၂၁။	အီဂျစ်မြို့သားများထဲမှ ယူစွတ်(ဖ်)ကို ဝယ်ယူသူသည် မိမိမယားမိန်းမအား အို-ချစ်နှမ၊ သင်သည် ဤသတို့သား ကို ကျက်သရေရှိလှစွာနှင့် လက်ခံထားပါသူသည် ငါတို့အား အသုံးဝင်ကောင်းဝင်လတ့ံ။ သို့မဟုတ်ငါတို့သည် သူ့ကို သားအဖြစ် မွေးစားကောင်းမွေးစားကြလတ့ံဟု ပြော၏။ ယူစွတ်(ဖ်)အား အတိတ်နိမိတ်အဖြစ်အပျက် တို့ကို မွေးစားကြလတ့ံဟု ပြော၏။ ယူစွတ်(ဖ်)အား အတိတ်နိမိတ်အဖြစ်အပျက်တို့ကို အဓိပ္ပါယ်ကောက်ခြင်း အတတ်ကို ငါအရှင်မြတ်သည် သွန်သင်ပေးဖို့ရာ သူ့ကို ငါဤကဲ့သို့ အီဂျစ်ပြည်၌ နေရာချထားတော်မူ၏။ အလ္လာဟ်အရှင်မြတ်သည် မိမိရည်ရွယ်ချက်၌ အောင်မြင်တော်မူ၏။ သို့သော်လူသားတို့အနက် များစွာသော သူတို့သည် မသိကြချေ။
12|22|၂၂။	သူသည် အရွယ်ရောက်လူလားမြောက်သောအခါ ငါအရှင်မြတ်သည် သူ့အား အသိအလိမ္မာဉာာဏ်ပညာကို ပေးသနာတော်မူ၏။ ဤကဲ့သို့ငါသည် သူတော်ကောင်းတို့ကို ချီးမြှင့်တော်မူ၏။
12|23|၂၃။	ယခုသူနေသောအိမ်ရှင်မက သူ့ထံ မကောင်းမှုတခုကို တောင်း၏။ သူမသည် အခန်းတံခါးပိတ်၍ အကျွနု်ပ် အနားသို့ ချည်းကပ်လော့ဟု ဆို၏။ သူက အကျွနု်ပ်သည် အလ္လာဟ်အရှင်မြတ်၌ ခိုလှုံပါ၏။ မှတ်သားပါလော့။ အကျွနု်ပ်အား ကျက်သရေပေး၍ ကျေးဇူးပြုသူသည် အကျွနု်ပ်၏ သခင်ဖြစ်ပါ၏။ မတရားမှုကို ကျူးလွန်သူတို့ သည် မည်သည့်အခါမျှ တိုးတက်ကြီးပွားကြမည်မဟုတ်ချေဟု ပြောပြ၏။
12|24|၂၄။	အိမ်ရှင်မသည် သူ့အား အမှန်လိုလား၏။ သို့သော်မိမိ၏ အရှင်သခင်၏ သက်သေသာဓကတပါးကို မမြင်ခဲ့လျှင် သူသည် သူမကို မက်မောလေလတ့ံ။ ငါအရှင်သည် သူ့ထံမှ မကောင်းမှုနှင့် ကာမခိုးမှုကို ဖယ်ရှားတော်မူစေ ခြင်းငှာ ယင်းသို့ဖြစ်၏။ မှတ်သားကြလော့။ သူသည် ငါရွေးကောက်တော်မူစေသောကျေးတော်မျိုးကျွန်တော်မျိုး တို့ဘောင်တွင် ပါဝင်၏။
12|25|၂၅။	၎င်းအပြင်သူသည် တံခါးဝသို့ အပြိုင်အဆိုင်ပြေး၏။ သူမသည် သူ၏ ရှပ်အကျႌကို ကျောဘက်မှ ဆွဲဆုတ်၏။ သူတို့သည် သူမ၏ သခင်အိမ်ရှင်ကို တံခါးဝတွင် တွေ့ကြ၏။ သူမက အရှင်၏ လူကို မတရားပြုကျင့်လိုသူအား ထောင်ဒဏ်(သို့မဟုတ်)ပြင်းပြနာကျင်ဖွယ်သောဒဏ်မှအပ အဘယ်ဆုရှိမည်နည်းဟု မေး၏။
12|26|၂၆။	ယူစွတ်(ဖ်)က သူမသည် အကျွနု်ပ်ထံမှ မကောင်းမှုတခုကို တောင်းပါ၏ဟု ပြန်ဖြေ၏။ ထို့အပြင်သူမ၏ လူ များထဲမှ သက်သေတယောက် အကယ်၍ သူ၏ ရှပ်မှာ ရှေ့ဘက်မှ စုတ်ပြတ်ပါလျှင် သူမသည် အမှန်စကားကို ဆို၏။ သူသည် မုသားဆိုသူများဘောင်မှ ဖြစ်၏။
12|27|၂၇။	အကယ်၍ သူ၏ ရှပ်အကျႌသည် ကျောဘက်မှ စုတ်ခဲ့ပါမူ သူမသည် မုသားစကားဆို၏။ သူသည် အမှန်စကားကို ဆိုသူတို့ဘောင်မှ ဖြစ်၏ဟု ထွက်ဆို၏။
12|28|၂၈။	အိမ်ရှင်သည် ယူစွတ်(ဖ်)၏ ရှပ်အကျႌကျောဘက်တွင် စုတ်ပြဲနေသည်ကို မြင်လျှင် သူက မှတ်သားလော့။ ဤအမှုသည် သင်မိန်းမတို့၏ မာယာမှဖြစ်၏။ သင်မိန်းမတို့၏ မာယာသည် မုချဧကန်အလွန်ကြီးမား၏။
12|29|၂၉။	အို-ယူစွတ်(ဖ်)၊ ဤကိစ္စမှ လှည့်သွားလော့။ သင်မိန်းမမှာမူကား သင်၏ အပြစ်ကို လွှတ်တော်မူဖို့ရာ ဆုတောင်း လော့။ အမှန်မှာ သင်သည် အပြစ်ကျူးလွန်သူများအထဲက ဖြစ်၏။
12|30|၃ဝ။	ထိုအခါအီဂျစ်မြို့နေမိန်းမတို့ ဤသို့ပြောကြ၏။ အမတ်ကြီး၏ ဇနီးသည် မိမိ၏ ကျွန်လုလင်ပျိုထံမှ မကောင်းမှု တောင်း၏။ အမှန်မှာ သူသည် သူမ၏ စိတ်နှလုံးကို အချစ်မီးလောင်စေ၏။ ငါတို့သည် သူမကို ထင်ရှားသော လမ်းမှားမှာ မြင်ကြ၏။
12|31|၃၁။	အမတ်ကြီး၏ မယားသည် မိမိအား မိန်းမအပေါင်းတီးတိုးကဲ့ရဲ့ကြသောစကားကို ကြားသိရသည်ရှိသော် ထို မိန်းမများကို မိမိအိမ်သို့ ခဲဖွယ်ဘောစဉ်တည်ကျွေးအ့ံသောငှာ ဖိတ်ပင့်ခေါ်၍ သိုက်မြိုက်တင့်တယ်စွာနေရာ ချထား၏။ တကိုယ်လျှင် သားလှီးထားဓားတစင်းစီပေးထား၏။ ထို့နောက်ယူစွတ်(ဖ်)အား ဤမိန်းမတို့ရှေ့သို့ ထွက်လာလော့ဟု ပြော၏။ ဧည့်သည်များသည် သူ့ကို မြင်ရသောအခါ သူ့ကို ချီးမြှောက်ပြီး မိမိတို့လက်ကို မိမိတို့လှီးမိကြ၏။ သူတို့၏ သြဘာစကားမှာ သန့်ရှင်းစုံလင်တော်မူသောအလ္လာဟ်အရှင်မြတ်၊ ဤသူကား လူသားမဟုတ်ချေ။ သူသည် အလွန်လှပတင့်တယ်ရှုချင်ဖွယ်ဖြစ်သောကောင်းကင်တမန်မှတပါး အခြားမဖြစ်ချေ ဟု ဖြစ်၏။
12|32|၃၂။	အိမ်ရှင်မသည် ဧည့်သည်တို့အား အို-ရှင်မတို့၊ သင်တို့သည် အကျွနု်ပ်ကို ပြစ်တင်ကဲ့ရဲ့ပြုခြင်းမှာ ဤလုလင်ပျို အတွက်ဖြစ်သည်။ အကျွနု်ပ်သည် သူ့ထံမှ မကောင်းမှုကို တောင်း၏။ သို့သော်သူသည် မိမိကိုယ်ကို ချုပ်တည်း ချိုးခြံသည်။ အကယ်၍သူသည် အကျွနု်ပ်၏ အမိန့်ကို မနာခံလျှင် သူ့ကို အမှန်ပင်ထောင်သွင်းအကျဉ်းချထားအ့ံ။ သူသည် အသရေပျက်နှိမ့်ချခြင်းခံရသောသူတို့ဘောင်တွင် ပါဝင်ရလတ့ံဟု ပြောပြ၏။
12|33|၃၃။	ထိုသူက အို-အကျွနု်ပ်၏ အရှင်သခင်၊ ထောင်သည် သူတို့တိုက်တွန်းသောအရာထက် အကျွနု်ပ်အဖို့ သာလွန် နှစ်သက်ဖွယ်ဖြစ်ပါ၏။ အကယ်၍ အရှင်ကသာလျှင် သူတို့၏ ပရိယာယ်မာယာများကို အကျွနု်ပ်ဘက်ကနေ၍ တွန်းလှန်တော်မမူပါလျှင် အကျွနု်ပ်သည် သူတို့ဘက်သို့ ယိမ်းယိုင်ပြီးလျှင် သူမိုက်သူရူးတို့ဘောင်တွင် ပါဝင်ရပါ မည်ဟု ဆုတောင်း၏။
12|34|၃၄။	ထို့ကြောင့်သူ၏ အရှင်သခင်သည် သူ၏ ဆုတောင်းချက်ကို ကြားတော်မူပြီးလျှင် ထိုမိန်းမများ၏ ဖျားယောင်း သွေးဆောင်မှုကို သူ့ထံမှ တွန်းလှန်ပစ်တော်မူ၏။ မှတ်သားကြလော့။ အလ္လာဟ်အရှင်မြတ်သည် ကြားတော်မူ သောအရှင်၊ သိတော်မူသောအရှင်ဖြစ်တော်မူ၏။
12|35|၃၅။	တမန်တော်ယူစွတ်(ဖ်)၏ အပြစ်ကင်းမဲ့သည့်အချက်များကို သိရပြီးသောအခါ ယောက်ျားတို့က ဤသူကို ထောင်ထဲတွင် အချိန်အတော်အတန်ထည့်ထားလျှင် ကောင်းမည်ဟု အကြံရကြ၏။
12|36|၃၆။	သူနှင့်အတူ အခြားလုလင်ပျိုနှစ်ယောက်လည်း ထောင်ကျကြ၏။ ထိုလုလင်ပျိုနှစ်ဦးအနက် တစ်ဦးက အကျွနု်ပ် သည် စပျစ်သီးမှ အရက်ကို ညှစ်ထုတ်နေသည်သည်ဟု အကျွနု်ပ်အိပ်မက်မြင်သည်ဟု ပြောပြ၏။ အခြားတစ်ဦး က အကျွနု်ပ်သည် မိမိခေါင်းပေါ်တွင် မုန့်ဗျပ်ကို ရွက်ထား၏။ ငှက်များသည် ထိုမုန့်များကို စားနေသည်ဟု အိပ်မက်မြင်၏။ အကျွနု်ပ်တို့၏ အိပ်မက်၏ အဓိပ္ပါယ်ကို ကောက်ပေးပါ။ အကြောင်းမူကား သင်သည် သူတော်ကောင်းတို့ဘောင်အတွင်းမှဟု အကျွနု်ပ်တို့သိသည်ဟု ပြောဆို၏။
12|37|၃၇။	ထိုအခါတမန်တော်ယူစွတ်(ဖ်)က သူတို့အား ဤသို့ဟောကြား၏။ သင်တို့အား နေ့စဉ်ပေးသောအစာအာဟာရ သည် မရောက်။ သို့သော်ထိုအစာမရောက်မီ သင်တို့အိပ်မက်၏ အဓိပ္ပါယ်ကို အကျွနု်ပ်ပြောပြမည်။ ဤအဓိပ္ပါယ် ကောက်ခြင်းမှာ အကျွနု်ပ်၏ အရှင်သခင်သည် အကျွနု်ပ်အား သင်ပေးတော်မူသောအတတ်ပညာထဲမှဖြစ်၏။ အကျွနု်ပ်သည် အလ္လာဟ်အရှင်မြတ်နှင့် နောင်တမလွန်ဘဝကို မယုံကြည်သောသူတို့၏ အယူဝါဒကို စွန့်ပစ် ရှောင်ကြဉ်၏။
12|38|၃၈။	ထို့အပြင်အကျွနု်ပ်သည် မိမိ၏ မိဘဘိုးဘွားအေဗရာဟမ်၊ အစ္စဟတ်(က်)၊ ယာကူ(ဗ်)တို့၏ ဘာသာအယူဝါဒ ကို လိုက်၏။ အကျွနု်ပ်တို့သည် အလ္လာဟ်အရှင်မြတ်နှင့် မည်သည့်အရာကိုမှ မတွဲဖက်အပ်ချေ။ ဤအယူဝါဒသည် တမန်တော်အေဗရာဟမ်၏ သားမြေးဖြစ်သောအကျွနု်ပ်တို့နှင့် လူသားတို့အား အရှင်မြတ်ပေးကမ်းတော်မူသော ကောင်းကြီးမင်္ဂလာတော်များမှ ဖြစ်၏။ သို့သော်လူသားအများအပြားသည် ကျေးဇူးမသိတတ်ချေ။
12|39|၃၉။	အို-အကျွနု်ပ်၏ မိတ်ဆေါအကျဉ်းသားနှစ်ဦးတို့၊ ဘုရားအများသည် သာလွန်ကောင်းသလော။ သို့မဟုတ်အနန္တ တန်ခိုးတော်ရှင်၊ တဆူတည်းသောအလ္လာဟ်အရှင်မြတ်က သာလွန်ကောင်းမြတ်သလော။
12|40|၄ဝ။	သင်တို့သည် အလ္လာဟ်အရှင်မြတ်မှတပါး ကိုးကွယ်သောဘုရားတုများသည် သင်တို့မိဘဘိုးဘွားနှင့် သင်တို့ ပေးသောနာမည်နာမများသာဖြစ်ကြ၏။ အလ္လာဟ်အရှင်မြတ်သည် ယင်းအယူဝါဒကို ခွင့်ပြုသောဗျာဒိတ်တော် ချပေးတော်မမူချေ။ အရာရာကို ဆုံးဖြတ်စီရင်ခွင့်ည် သင်တို့အား အရှင်မြတ်မှတပါး မည်သည့်အရာကိုမှ မကိုးကွယ်ကြလင့်ဟု ပညတ်တော်မူထသောအလ္လာဟ်အရှင်မြတ်၌သာရှိ၏။ ဤအယူဝါဒသည် မှန်သောဘာသာ တရားဖြစ်၏။ သို့သော်လူသားအများအပြားတို့သည် မသိကြချေ။
12|41|၄၁။	အို-အကျွနု်ပ်၏ ထောင်သားမိတ်ဆွေနှစ်ဦးတို့၊ သင်တို့အနက် တစ်ဦးမှာ မိမိသခင်အား အရက်တော်ဆက်ရမည်။ အခြားတစ်ဦးမှာကား တိုင်တင်၍ သတ်ခြင်းကို ခံရလတ့ံ။ ထိုအခါငှက်တိရိစ္ဆာန်များသည် သူ၏ ခေါင်းကို ပေါက်ဆိတ်၍ စားကြလတ့ံ။ သင်တို့ပေးသောအိပ်မက်များ၏ အဓိပ္ပါယ်မှာ ဤအတိုင်းဖြစ်၏။
12|42|၄၂။ ထို့အပြင်သူတို့နှစ်ဦးအနက် ထောင်မှ အလွှတ်ခံရမည်ဟု ထင်သောသူအား ဟယ်-အချင်း၊ အကျွနု်ပ်၏ အကြောင်းကို သင်၏ သခင်၏ အရှေ့တော်ဝယ်ပြောပြပါဟု မှာလိုက်၏။ သို့သော်ရှိုင်တန်မာရ်နတ်သည် သူ့အား ယူစွတ်(ဖ်)၏ အကြောင်းကို မိမိသခင်အား ပြောပြဖို့ရာ မေ့လျော့စေ၏။ ထို့ကြောင့်ယူနွတ်(စ်)သည် ထောင်ထဲတွင် နှစ်ပေါင်း အတော်ကြာရှည်စွာနေရ၏။
12|43|၄၃။	ထို့နောက်ပြည့်ရှင်ဘုရင်သည် မှုးမတ်တို့အား မှတ်သားကြလော့။ ငါသည် အိပ်မက်ထဲတွင် ပိန်ကြံုသောနွားမ ခုနစ်ကောင်တို့က ဝလွင်ထွားကျိုင်းသောနွားမခုနစ်ကောင်ကို စားနေသည်ကို မြင်ရ၏။ ထို့အပြင်လတ်ဆတ်စိမ်းစို သောစပါးနှံခုနစ်နှံနှင့် သွေ့ခြောက်သောစပါးနှံခုနစ်နှံကိုလည်း မြင်ရ၏။ အို-မှုးကြီးမတ်ကြီးတို့၊ သင်တို့သည် အိပ်မက်များ၏ အဓိပ္ပါယ်ကို ကောက်တတ်လျှင် အကျွနု်ပ်၏ အိပ်မက်အဓိပ္ပါယ်ကို ရှင်းလင်းပြောကြလော့ဟု မိန့်တော်မူ၏။
12|44|၄၄။	မှုးမတ်တို့က ရောနှောရှုပ်ထွေးနေသောအိပ်မက်များ၊ အကျွနု်ပ်တို့သည် အိပ်မက်များကို အဓိပ္ပါယ်မကောက်တတ် ပါဟု လျှောက်ကြ၏။
12|45|၄၅။	ထိုအခါထိုသူနှစ်ဦးအနက် အလွှတ်ခံရသောသူသည် နောက်ဆုံး၌ သတိရ၍ အကျွနု်ပ်သည် အိပ်မက်များ၏ အဓိပ္ပါယ်ကို ရှင်းလင်းပြပါမည်။ သို့အတွက်အကျွနု်ပ်ကို ယခုသင့်တို့ထံမှ ထွက်သွားခွင့်ပြုပါဟု လျှောက်၏။
12|46|၄၆။	သူသည် ထောင်တွင်းရှိ ယူစွတ်(ဖ်)ထံ ရောက်သောအခါ အို-ယူစွတ်(ဖ်)၊ အို-မှန်သောစကားကို ဆိုသူ၊ ပိန်သောနွားမခုနစ်ကောင်က ဝသောနွားမခုနစ်ကောင်ကို စားခြင်း၊ စိမ်းစိုသေားစပါးနှံခုနစ်နှံနှင့်သွေ့ခြောက်သော စပါးနှံခုနစ်နှံစသည့်အိပ်မက်၏ အဓိပ္ပါယ်ကို ဖော်ပြပါ။ အကျွနု်ပ်သည် မိမိအမျိုးသားတို့ထံ ပြန်ပြောရအောင် သူတို့သိရအောင် အဓိပ္ပါယ်ကို ပြောပြပါဟု ဆို၏။
12|47|၄၇။	ထိုအခါယူစွတ်(ဖ်)က ဟယ်-အချင်း၊ သင်တို့သည် ခါတိုင်းကဲ့သို့ လယ်ယာကိုင်းကျွန်းကို ခုနှစ်ပတ်လုံး၊ ထွန်ယက်လုပ်ကိုင်ကြလော့။ အသီးအနှံများကို ရိတ်သိမ်းသောအခါ တနှံမှ မကြေစေရ။ ကောက်လှိုင်းအတိုင်း သိုလှောင်ထားကြလော့။ စားသုံးရန် အနည်းငယ်ကိုမျှ အနှံမှ ချွေယူစားသုံးကြလော့။
12|48|၄၈။	ထို့နောက်ခက်ခဲသောခုနစ်နှစ်လာလတ့ံ။ ဤခုနစ်နှစ်သည် အလွန်ဒုက္ခကြီးသောနှစ်များဖြစ်လတ့ံ။ ဤခုနစ်နှစ် အတွင်း သင်တို့စိုက်ပျိုးသောကောက်ပဲသီးနှံတို့သည် မအောင်ပဲ အကုန်ပျက်စီးလတ့ံ။ သင်တို့အထက်က စုဆောင်းသိုလှောင်ထားသောအသီးအနှံများသာ ကျန်လတ့ံ။
12|49|၄၉။	ထို့နောက်အလွန်ဝပြောသာယာသောနှစ်တစ်နှစ်ပေါ်ပေါက်လာမည်။ ထိုနှစ်၌ လူများသည် ကောက်ပဲသီးနှံ အမြောက်အများရရှိကြလိမ့်မည်။ ထိုအခါသူတို့သည် အရက်နှင့်ဆီများကို ညှစ်ထုတ်ယူကြလိမ့်မည်ဟု အိပ်မက် များ၏ အဓိပ္ပါယ်ကို ပြောပြ၏။
12|50|၅ဝ။	မင်းကြီးသည် အိပ်မက်ပြန်သူကို ငါ့ထံသို့ ယူခဲ့လော့ဟု မိန့်တော်မူ၏။ မင်းကြီးစေလွှတ်သူသည် ယူစွတ်(ဖ်)ထံ ရောက်သောအခါ ထိုသူအား သင်၏ သခင်ထံသို့ ပြန်၍ မိမိတို့လက်ကို သားလှီးဓားနှင့်လှီးမိသောမိန်းမတို့သည် မည်သို့နေပါသနည်းဟု လျှောက်လော့။ စင်စစ်အားဖြင့်ငါ၏ အရှင်၊ သခင်သည် သူတို့၏ ပရိယာယ်မာယာကို သိတော်မူ၏။
12|51|၅၁။	ထိုအခါ မင်းကြီးသည် ထိုမိန်းမများကို မိမိထံသို့ လာစေ၍ သင်တို့လည်း ယူနွတ်(စ်)ထံမှ မတရားမှုကို တောင်းသောအခါ ဘာဖြစ်သနည်းဟု မေးတော်မူ၏။ ထိုမိန်းမတို့က အလ္လာဟ်အရှင်မြတ်သည် အပြစ်ကင်းတော် မူပါ၏။ ယူစွတ်(ဖ်)၏ အပေါ်တွင် အပြစ်တစုံတရာမျှမသိရပါဟု ပြန်လျှောက်၏။ ထိုအခါအမတ်ကြီးကတော်က ယခုမူကား အကြောင်းမှန်သည် ပေါ်လာချေပြီ။ အကျွနု်ပ်သည် သူ့ထံမှ မကောင်းမှုကို တောင်းပါ၏။ သို့သော် သူသည် သစ္စာသမာဓိဂုဏ်နှင့်အမှန်ပင်ပြည့်စုံပါ၏ဟု လျှောက်၏။
12|52|၅၂။	ဤအကြောင်းအရာကို ကြားရသောအခါ ယူစွတ်(ဖ်)က အကျွနု်ပ်သည် မိမိသခင်အား သူ၏ ကွယ်ရာတွင် တိတ်ဆိတ်လျှို့ဝှက်စွာသစ္စာမဖောက်ကြောင်းကို အကျွနု်ပ်၏ သခင်သိဖို့ရာ ဤအမှုအခင်းအကြောင်းကို အကျွနု်ပ် စုံစမ်းမေးမြန်းပါ၏။ အမှန်ကိုဆိုသော် အလ္လာဟ်အရှင်မြတ်သည် သစ္စာဖောက်သူတို့၏ ဖျားယောင်းမှုများကို ထမြောက်အောင်မြင်စေတော်မမူချေ။
12|53|၅၃။	အကျွနု်ပ်သည် မိမိကိုယ်ကို မိမိဒုစရိုက်မှုမှ ကင်းစင်ပြီဟု မဝါမကြွားဝ့ံပါ။ မှတ်သားကြလော့။ အကျွနု်ပ်၏ အရှင်သခင်က သနားစောင့်ရှောက်ချီးမြှောက်တော်မူသောဝိညာဉ်မှတပါး အခြားလူ့ဝိညာဉ်သည် မကောင်းမှု ကိုသာ လှုံ့ဆော်တိုက်တွန်းကြ၏။ မှတ်သားကြလော့။ အကျွနု်ပ်၏ အရှင်သခင်သည် အပြစ်လွှတ်တော်မူ၏။ ကောင်းကြီးမင်္ဂလာပေးသနားတော်မူ၏။
12|54|၅၄။	ထိုအခါဘုရင်မင်းမြတ်က ထိုသူကို ငါ့ရှေ့တော်သို့ သွင်းကြလော့။ ငါသည် သူ့အား ကိုယ်ရံတော်အရာ၌ ခန့်ထားလိုတော်မူ၏ဟု မိန့်တော်မူ၏။ မင်းမြတ်သည် ယူစွတ်(ဖ်)နှင့်ဆွေးနွေးတိုင်ပင်ပြီးသောအခါ မင်းကြီးက မှတ်သားလော့၊ သင်သည် ငါ့မျက်မှောက်ဝယ် ယုံကြည်အားကိုးရသူဖြစ်ပြီဟု မိန့်တော်မူ၏။
12|55|၅၅။	ယူစွတ်(ဖ်)သည် ဘုရင်မင်းမြတ်အား အို-အရှင်မင်းကြီး၊ အကျွနု်ပ်အား တိုင်းပြည်တော်၏ ရိက္ခာသိုလှောင် ထိန်းသိမ်းမှုးရာထူးတွင် ခန့်ထားတော်မူပါ။ အကျွနု်ပ်သည် ဥစ္စာပစ္စည်းထိန်းသိမ်းမှု၌ လိမ္မာကျွမ်းကျင်သူဖြစ်ပါ၏ ဟု လျှောက်၏။
12|56|၅၆။	ယင်းကဲ့သို့ ငါအရှင်မြတ်သည် ယူစွတ်(ဖ်)အား ကမ္ဘာမြေပေါ်တွင် တန်ဖိုးအာဏာပေးသနားတော်မူ၏။ သသည် မိမိလိုတိုင်း အာဏာကို စိုးပိုင်၏။ ငါအရှင်မြတ်သည် ချီးမြှင့်လိုတော်မူသောသူအား သနားစောင့်ရှောက်ချီးမြှင့် တော်မူ၏။ ငါသည် သူတော်ကောင်းတို့၏ ဆုံးရှုံးတော်မမူချေ။
12|57|၅၇။	ယုံကြည်လျက် ဒုစရိုက်မှုကို ကြဉ်ရှောင်သူတို့အဖို့မှာ နောင်တမလွန်ဘဝတွင် ဆုတော်သည် သာလွန်မွန်မြတ် ပေ၏။
12|58|၅၈။	ထို့နောက်ယူစွတ်(ဖ်)၏ နောင်တော်များသည် တမန်တော်ယူစွတ်(ဖ်)ထံ ဝင်ရောက်ကြ၏။ တမန်တော်သည် သူတို့ကို မှတ်မိ၏။ သို့သော်သူတို့သည် သူ့ကို မမှတ်မိချေ။
12|59|၅၉။	တမန်တော်သည် နောင်တော်တို့အား ရိက္ခာပေးပြီးသောအခါ သင်တို့ဖခင်ထံမှ သင်တို့ညီငယ်ကို အကျွနု်ပ်ထံသို့ ခေါ်ယူခဲ့ကြလော့။ အကျွနု်ပ်သည် သူတို့အား အချိန်ပြည့်အချိန်မှန်ပေးသူ၊ အကောင်းဆုံးသောဧည့်ခံသူဖြစ် ကြောင်းကို သင်တို့မြင်ကြသည်မဟုတ်လော။
12|60|၆ဝ။	သင်တို့သည် သူ့ကို မယူခဲ့လျှင် အကျွနု်ပ်ထံမှ ရိက္ခာဝယ်၍ ရမည်မဟုတ်။ အကျွနု်ပ်ကို ချဉ်းကပ်ရမည်လည်း မဟုတ်ချေ။
12|61|၆၁။	သူတို့က အကျွနု်ပ်တို့သည် မိမိတို့ညီငယ်ကို သူ၏ ဖခင်ထံမှ ရရှိအောင် ကြိုးစားပါမည်။ အမှန်ပင်ကြိုးစား ပါမည်ဟု ပြန်ပြောကြ၏။
12|62|၆၂။	ထိုအခါတမန်တော်ယူစွတ်(ဖ်)သည် မိမိလုလင်များအား ဤသူများပေးသောကုန်ပစ္စည်းကို သူတို့၏ ကုလားအုပ် ကုံးနှီးအိတ်အတွင်း ထည့်သွင်းဖုံးအုပ်၍ ထည့်လိုက်ကြလော့။ ယင်းသို့တိတ်တဆိတ်ထည့်ပေးလိုက်လျှင် သူတို့ သည် မိမိတို့အမျိုးသားတို့ထံ ပြန်ရောက်သောအခါ ဤအကြောင်းကို သိကြ၍ ထိုပစ္စည်းများကို ပေးရန် ပြန်လာကြလိမ့်မည်ဟု ပြော၏။
12|63|၆၃။	ထို့ကြောင့်သူတို့သည် မိမိတို့ဖခင်ထံ ပြန်ရောက်သောအခါ သူတို့က အို-ခမည်းတော်၊ အကျွနု်ပ်တို့အား ရိက္ခာမရောင်းငြင်းဆန်ပါ၏။ အကျွနု်ပ်တို့ရိက္ခာဝယ်ယူရရှိရန် အကျွနု်ပ်တို့၏ ညီထွေးကို အကျွနု်ပ်တို့နှင့်ထည့် တော်မူပါ။ အကယ်စင်စစ်အကျွနု်ပ်တို့သည် သူ့ကို ကောင်းစွာထိန်းသိမ်းစောင့်ရှောက်ပါမည်ဟု ဆို၏။
12|64|၆၄။	ခမည်းတော်က အထက်က သူ၏ အစ်ကိုကို သင်တို့အား အပ်နှံသကဲ့သို့ ငါသည် သူ့ကို သင်တို့အား ယုံ ကြည်အပ်နှံနိုင်သလော။ အလ္လာဟ်အရှင်မြတ်သည် စောင့်ရှောက်ခြင်း၌ သာလွန်မွန်မြတ်တော်မူ၏။ အရှင်မြတ် သည် ကျေးဇူးပြုသူတို့တွင် အထွဋ်အခေါင်ဖြစ်တော်မူ၏။
12|65|၆၅။	ထို့နောက်သူတို့သည် မိမိတို့အိတ်များကို ဖွင့်ကြသောအခါ သူတို့ရိက္ခာအစားပေးသောကုန်ပစ္စည်းများကို သူတို့ အား ပြန်ပေးကြောင်းကို တွေ့ရှိကြ၏။ သူတို့က အို-ခမည်းတော်၊ အကျွနု်ပ်တို့သည် သည့်ထက်ပို၍ ဘာကို တောင်းဆိုရပါမည်နည်း။ သည်မှာ အကျွနု်ပ်တို့ပစ္စည်းကို အကျွနု်ပ်တို့အား ပြန်ပေးလိုက်ပါသည်။ အကျွနု်ပ်တို့ လည်း မိမိတို့အမျိုးသားတို့အဖို့ ရိက္ခာရပါမည်။ အကျွနု်ပ်တို့သည် ညီထွေးကို စောင့်ရှောက်ပါမည်။ ထို့အပြင် အကျွနု်ပ်တို့သည် ကုလားအုပ်တစ်စီးတင်အပိုရိက္ခာရကြပါမည်။ ယခုအကျွနု်ပ်တို့ယူခဲ့သောရိက္ခာသည် နည်းပါ သေး၏ဟု တောင်းပန်ကြ၏။
12|66|၆၆။	ထိုအခါခမည်းတော်အား သင်တို့သည် အလ္လာဟ်၏ နာမတော်ကို တိုင်တည်၍ သင်တို့ကို ရန်သူဝိုင်းဝန်းမထား သမျှကာလပတ်လုံး သင်တို့သည် သူ့ကို ငါ့ထံပြန်ယူခဲ့ပါမည်ဟု သစ္စာမဆိုသမျှ ငါသည် သင်တို့ညီထွေးကို သင်တို့နှင့်အတူတကွ ထည့်မည်မဟုတ်ဟု ဆို၏။ သူတို့သည် သူတို့၏ ဝန်ခံချက်ကို ပေးသောအခါ သူက အလ္လာဟ်သည် အကျွနု်ပ်တို့ဆိုသောစကားအရပ်ရပ်ကို စောင့်ထိန်းသောအရှင်ဖြစ်တော်မူပါ၏ဟု ပြော၏။
12|67|၆၇။	တဖန်ခမည်းတော်က ငါ၏ ချစ်သားတို့၊ သင်တို့သည် မြို့တံခါးတပေါက်တည်းမှ မဝင်ကြလင့်။ သင်တို့သည် တံခါးပေါက်အသီးသီးမှ ဝင်ကြလော့။ အလ္လာဟ်အရှင်မြတ်နှင့်ဆန့်ကျင်၍ သင်တို့အတွက် ငါသည် မည်သည့် အကျိုးကိုမှ မပြုနိုင်၊ မှတ်သားကြလော့၊ စီမံခန့်ခွဲခြင်းသည် အရှင်မြတ်အဖို့သာလျှင် ဖြစ်၏။ ငါသည် အရှင်မြတ် အား ယုံကြည်ကိုးစား၏။ ကိုးစားသူအပေါင်းတို့သည် အရှင်မြတ်အားသာ ကိုးစားကြစေကုန်၏။
12|68|၆၈။	သူတို့သည် မိမိတို့ဖခင်၏ သြဝါဒအတိုင်း မြို့ထဲသို့ ဝင်ကြ၏။ သို့သော်ယင်းသို့ဝင်ခြင်းသည် အလ္လာဟ်အရှင်မြတ် အား ဆန့်ကျင်၍ မည်သည့်အကျိုးကိုမှ မပေးချေ။ ထိုသြဝါဒမှုအားဖြင့် ယာကွတ်(ဗ်)သည် မိမိစိတ်နှလုံး၏ လိုလားချက်ကို ဖြည့်စွမ်းခြင်းဖြစ်၏။ မှတ်သားကြလော့။ ငါအရှင်မြတ်သည် သူ့အား သွန်သင်ဆုံးမတော်မူသဖြင့် သူသည် အသိပညာဂုဏ်နှင့်ပြည့်စုံ၏။ သို့သော်လူသားအပေါင်းတို့အနက် များလှစွာသောသူတို့သည် မသိကြချေ။
12|69|၆၉။	သူတို့သည် ယူစွတ်(ဖ်)ရှေ့သို့ ဝင်သွားသောအခါ သူသည် မိမိညီကို အနားသို့ ခေါ်ပြီးလျှင် မှတ်သားလော့။ ငါသည် သင်၏ အစ်ကိုအစစ်အမှန်ဖြစ်၏။ ထို့ကြောင့်သူတို့၏ ကျူးလွန်ပြစ်မှားမှုကြောင့် ဝမ်းမနည်းလင့်ဟု ပြောပြ၏။
12|70|၇ဝ။	သူသည် ထိုသူတို့အား ဂျုံစပါးရိက္ခာကို ပေးပြီးနောက် သူ၏ သောက်ရေခွက်ကို မိမိညီ၏ ကုလားအုပ်ကုံးနှီးအိတ် တွင် ထည့်ပေးလိုက်၏။ ထို့နောက်ကြွေးကြော်သူတစ်ယောက်သည် အို-ကုလားအုပ်စီးနင်းသွားသူတို့၊ သင်တို့ သည် သူခိုးအစ်အမှန်ဖြစ်ကြ၏ဟု အော်ဟစ်စေ၏။
12|71|၇၁။	ထိုခရီးသည်တို့က ကြွေးကြော်သူတို့ထံ လာပြီးလျှင် သင်တို့အဘယ်အရာပျောက်ဆုံးပါသနည်းဟု မေးမြန်းကြ၏။
12|72|၇၂။	သူတို့က အကျွနု်ပ်တို့၏ ဘုရင်မင်းမြတ်၏ ဖလားတော်ပျောက်ဆုံးသွားပါ၏။ အကြင်သူသည် ထိုဖလားကို ပြန်ပေးအ့ံ။ ထိုသူအား ကုလားအုပ်တစီးတင်ရိက္ခာကို ဆုချတော်မူမည်ဟု ပြောကြ၏။ ထို့အပြင်ယူစွတ်(ဖ်) ကလည်း ထိုဖလားအတွက် အကျွနု်ပ်မှာ တာဝန်ရှိပါသည်ဟု ဆို၏။
12|73|၇၃။	ထိုခရီးသည်တို့က အလ္လာဟ်အရှင်မြတ်ကို တိုင်တည်ပါ၏။ အကျွနု်ပ်တို့သည် ပြစ်မှုကျူးလွန်ဖို့မလာကြောင်းကို သင်တို့ကောင်းစွာသိပါ၏။ အကျွနု်ပ်တို့သည် သူခိုးမဟုတ်ပါဟု ပြောပြကြ၏။
12|74|၇၄။	ထိုအခါမင်းချင်းတို့က သင်တို့သည် မုသားစကားဆိုသူဖြစ်ပါလျှင် သင်တို့ကို ထိုပြစ်မှုကြောင့် အဘယ်အပြစ်ဒဏ် ကို ပေးရပါမည်နည်းဟု မေးကြ၏။
12|75|၇၅။	ညီနောင်တို့၊ ဤအပြစ်ဒဏ်ကို ပေးကြပါလော့။ အကြင်သူ၏ အိတ်ထဲတွင် ဖလားကို တွေ့အ့ံ။ ထိုသူကို သင်တို့ဖမ်းယူထားကြလော့။ အကျွနု်ပ်တို့သည် အပြစ်ရှိသူကို ယင်းကဲ့သို့လက်စားချေကြ၏။
12|76|၇၆။	ထိုအခါယူစွတ်(ဖ်)ည် နောင်တော်တို့၏ အိတ်များကို စတင်ရှာဖွေ၏။ ထို့နောက်သူ့ညီ၏ အိတ်တွင် ရှာဖွေ၍ ဖလားကို ထုတ်ပြ၏။ ငါအရှင်မြတ်သည် ယူစွတ်(ဖ်)အတွက် ယင်းကဲ့သို့စီရင်ပေးတော်မူ၏။ အလ္လာဟ်အရှင်မြတ် အလိုတော်မရှိပဲ သူသည် မိမိညီကို ရှင်ဘုရင်၏ တရားဥပဒေအရ မသိမ်းဆည်းထားနိုင်ချေ။ ငါအရှင်မြတ်သည် အလိုတော်ရှိသူတို့အား အဆင့်အတန်းအားဖြင့် မြှောက်စားတော်မူ၏။ ပညာရှင်သုခမိန်တိုင်းအပေါ်တွင် သူတို့ ထက်သာ၍ ပညာရှိသောအရှင်ရှိတော်မူ၏။
12|77|၇၇။	ညီနောင်တို့က သူသည် ခိုးမှုကျူးလွန်ခဲ့ပါလျှင် သူ့အစ်ကိုတစ်ယောက်လည်း အထက်က ခိုးမှုကျူးလွန်ပါ၏ဟု ပြောကြ၏။ သို့သော်ယူစွတ်(ဖ်)သည် မိမိအကြောင်းကို မည်သူ့အားမှ ထုတ်ဖော်မပြောပဲ ထိမ်ချိန်လျှို့ဝှက်ထား၏။ သူသည် မိမိစိတ်နှလုံးတွင် ဤသို့ဆို၏ သင်တို့သည် ပိုမိုဆိုးဝါးလာပြီ။ အလ္လာဟ်အရှင်မြတ်သည် သင်တို့စွပ်စွဲ ချက်မှန်မမှန်ကို ကောင်းစွာသိတော်မူ၏။
12|78|၇၈။	သူတို့ဆက်ပြောသည်၊ အို-အရှင်မင်းကြီး၊ ဤသူငယ်တွင် အလွန်အိုမင်းမစွမ်းသောအဘအိုကြီးအမှန်ရှိပါ၏။ ထို့ကြောင့်သူငယ်အစား အကျွနု်ပ်တို့အနက် တဦးတယောက်ကို ဖမ်းဆီးထားတော်မူပါ။ အရှင်မင်းကြီးသည် သနားကြင်နာတတ်သောသူတို့ဘောင်တွင် ပါဝင်ကြောင်းကို အကျွနု်ပ်တို့အမှန်ပင်သိမြင်ကြပါ၏။
12|79|၇၉။	ထိုအခါ တမန်တော်ယူစွတ်(ဖ်)က အကြင်သူ၌ အကျွနု်ပ်၏ ပစ္စည်းကို တွေ့အ့ံ။ ထိုသူကိုသာ ဖမ်းဆီးထိုက်၏။ ထိုသူမှတပါး အခြားသူကို မဖမ်းဆီးဖို့ရာ အလ္လာဟ်အရှင်မြတ်သည် တားမြစ်တော်မူ၏။ ယင်းသို့ဖမ်းဆီးချုပ်နှောင် ပါလျှင် အကျွနု်ပ်တို့သည် မတရားပြုကျင့်သူများဖြစ်ချေမည်ဟု ပြန်ပြော၏။
12|80|၈ဝ။	ညီနောင်တို့သည် တမန်တော်ယူစွတ်(ဖ်)အား တောင်းပန်၍မရ စိတ်ပျက်လာကြသောအခါ သူတို့အချင်းချင်း တိုင်ပင်ကြ၏။ သူတို့အနက် အစ်ကိုအကြီးဆုံးက သင်တို့၏ဖခင်သည် သင်တို့အား အလ္လာဟ်အရှင်မြတ်၏ နာမတော်ကို တိုင်တည်ပြီး ကတိသစ္စာပြုခိုင်း၍ သင်တို့ပဋိညာဉ်ပေးခဲ့ခြင်းကိုသော်လည်းကောင်း၊ အထက်က ယူစွတ်(ဖ်)၏ ကိစ္စတွင်လည်း သင်တို့ကတိဖျက်ခြင်းကိုသော်လည်းကောင်း၊ သင်တို့မသိဘူးလား။ ထို့ကြောင့် ခမည်းတော်၏ အခွင့်ပေးသည့်တိုင်အောင်သော်လည်းကောင်း၊ ငါသည် ဤတိုင်းပြည်မှ ထွက်ခွာသွားမည် မဟုတ်။ အလ္လာဟ်အရှင်မြတ်သည် တရားသူကြီးအပေါင်းတို့တွင် အထက်မြက်အမှန်ကန်ဆုံးဖြစ်တော်မူ၏ဟု ဆို၏။
12|81|၈၁။	သူက ဆက်လက်၍ ဤသို့ပြော၏။ သင်တို့သည် မိမိတို့ဖခင်ထံသို့ သွားပြီးလျှင် ဖခင်အား အို-မွေးသဖခင် ကျေးဇူးရှင်၊ ကျေးဇူးရှင်၏ သားငယ်သည် ခိုးမှုကျူးလွန်ပါပြီ။ အကျွနု်ပ်တို့သည် မိမိတို့သိသည်ကိုသာ သက်သေ ခံပါသည်။ အကျွနု်ပ်တို့သည် မမြင်စွမ်းနိုင်သောအရာကို အုပ်ထိန်းရသူများမဟုတ်ချေ။
12|82|၈၂။	အကျွနု်ပ်တို့တည်းခိုနေထိုင်ခဲ့သောမြို့သူမြို့သားတို့နှင့် အကျွနု်ပ်တို့နှင့်အတူသွားအတူလာသောခရီးသည်တို့ကို မေးမြန်းပါ။ အကယ်စင်စစ်အကျွနု်ပ်တို့သည် အမှန်စကားကို ဆိုကြပါ၏ဟု ပြောလော့။
12|83|၈၃။	သူတို့သည် မိမိဖခင်ထံသို့ လာပြီးလျှင် အကျိုးအကြောင်းကို ဤသို့ပြောပြသောအခါ ဖခင်က ယင်းသို့မဖြစ်နိုင် ချေ။ သင်တို့၏ စိတ်သည် သင်တို့အား လှည့်စားချေပြီ။ အကျွနု်ပ်မှာမူကား သည်းခံခြင်းတရားကို ခိုင်မြဲစွာ ကိုင်ထားရန်သာရှိတော့သည်။ အလ္လာဟ်အရှင်မြတ်သည် ငါ့သားတို့ကို ငါ့ထံသို့ ယူဆောင်ခဲ့တော်မူကောင်း ယူဆောင်ခဲ့တော်မူလိမ့်မည်။ မှတ်သားကြလော့၊ အရှင်မြတ်သာလျှင် သိတော်မူထသောအရှင်၊ လိမ္မာတော်မူထ သောအရှင်ဖြစ်တော်မူ၏ဟု ပြန်ပြော၏။
12|84|၈၄။	ထို့နောက်သူသည် သားတို့ထံမှ လှည့်သွားပြီးလျှင် ဒုက္ခကြီးလေစွ။ ယူစွတ်(ဖ်)အတွက် ငါအပူကြီးလေစွဟု ညည်းညူ၏။ သူ၏ မျက်စိများသည် မိမိမျိုသိပ်ထားသောပူဆွေးခြင်းကြောင့် ဖြူလာကြ၏။
12|85|၈၅။	ထိုအခါသားတို့က အလ္လာဟ်အရှင်မြတ်ကို တိုင်တည်ပါ၏။ ဖခင်သည် မိမိမကျန်းမမာဖြစ်သည့်တိုင်အောင် သော်လည်းကောင်း၊ သေကြေပျက်စီးသည့်တိုင်အောင်သော်လည်းကောင်း၊ ယူစွတ်(ဖ်)ကို သတိမရပဲ နေမည် မဟုတ်ဟု ဆိုကြ၏။
12|86|၈၆။	ဖခင်က ချစ်သားတို့၊ ငါသည် မိမိ၏ စိတ်အတိဒုက္ခကို အလ္လာဟ်အရှင်မြတ်အားသာလျှင် ဖော်ပြ၏။ ငါသည် အရှင်မြတ်အထံတော်မှ သင်တို့မသိသည်ကို သိရ၏။
12|87|၈၇။	ချစ်သားတို့၊ သင်တို့သည် ယူစွတ်(ဖ်)နှင့် သူ၏ ညီငယ်တို့အကြောင်းကို စုံစမ်းရှာဖွေကြလော့။ အရှင်မြတ်၏ ကောင်းကြီးမင်္ဂလတော်ကို မျှော်ကိုးခြင်း၌ စိတ်မပျက်ကြလင့်။ မှတ်သားကြလော့။ အယူမှားသူတို့မှတပါး အဘယ်သူမျှ အရှင်မြတ်၏ ကောင်းကြီးမင်္ဂလာတော်ကို မျှော်လင့်ခြင်း၌ စိတ်မလျှော့ကြချေဟု ပြော၏။
12|88|၈၈။	ထို့နောက်သူတို့သည် ယူစွတ်(ဖ်)ထံသို့ တဖန်ဝင်ပြီးလျှင် အို-အမတ်ကြီး၊ အကျွနု်ပ်တို့နှင့် အကျွနု်ပ်တို့အမျိုးသား တို့သည် အစာခေါင်းပါးဘေးဒုက္ခကြီးနှင့် ရင်ဆိုင်တွေ့ဆုံရပါပြီ။ အကျွနု်ပ်တို့မှာ ဥစ္စာအနည်းငယ်သာ ပါပါသည်။ အကျွနု်ပ်တို့အား မိမိတို့ဝန်တင်ကုလားအုပ်များအပေါ်တွင် ဂျုံစပါးအပြည့်တင်ပေးတော်မူပါ။ အကျွနု်တို့အား သနားကြင်နာလှုဒါန်းတော်မူပါ။ အလ္လာဟ်အရှင်မြတ်သည် အလှုဒါနပေးသူတို့အား ကျေးဇူးဆပ်တော်မူမည်ဟု လျှောက်ကြ၏။
12|89|၈၉။	တမန်တော်ယူစွတ်(ဖ်)က သင်တို့သည် မိမိတို့တရားမသိ မောဟဖုံးလွှမ်းခြင်းကြောင့် ယူစွတ်(ဖ်)နှင့် သူ့ညီတို့ အပေါ်ကို အဘယ်အမှုပြုကျင့်မိသည်ကို သင်တို့သိပါသလားဟု မေးမြန်း၏။
12|90|၉ဝ။	ထိုအခါသူတို့က အရှင်မင်းကြီး၊ အသင်သည် ယူစွတ်(ဖ်)ပင်ဖြစ်ချေသလောဟု ပြော၏။ သူက အကျွနု်ပ်သည် ယူစွတ်(ဖ်)ဖြစ်၏။ ဤသူသည် အကျွနု်ပ်၏ ညီငယ်ဖြစ်သည်။ အလ္လာဟ်အရှင်မြတ်သည် အကျွန်ုပ်တို့အား ချီးမြှောက်တော်မူပါပြီ။ မှတ်သားကြလော့။ အကြင်သူသည် ဒုစရိုက်မကောင်းမှုကို ကြဉ်ရှောင်၍ ခန္တီပါရမီနှင့် ပြည့်စုံပါအ့ံ။ ထိုသူသည် ကောင်းကြီးမင်္ဂလာတော်ကို ခံစားရ၏။ အကြောင်းမူကား အလ္လာဟ်အရှင်မြတ်သည် သနားကြင်နာတတ်သူတို့၏ လုပ်ခများကို မုချဧကန်ဆုံးရှုံးစေတော်မူသည်မဟုတ်ချေဟု ပြန်ပြော၏။
12|91|၉၁။	ထိုအခါသူတို့က အကျွနု်ပ်တို့သည် အလ္လာဟ်အရှင်မြတ်ကို တိုင်တည်၍ ဆိုပါ၏။ အရှင်မြတ်သည် သင့်အား အကျွနု်ပ်တို့ထက် သာလွန်ချင်ခင်တော်မူပါ၏။ အကျွနု်ပ်တို့သည် အမှန်အကန်ပင်အပြစ်ရှိသူများဖြစ်ကြပါ၏ဟု ဆိုကြ၏။
12|92|၉၂။	သူက ယနေ့သင်တို့သည် မကြောက်ရွံ့ကြလင့်။ အလ္လာဟ်အရှင်မြတ်သည် သင်တို့အား အပြစ်လွှတ်တော်မူပါစေ သော်ဝ်။ အရှင်မြတ်သည် ကောင်းကြီးမင်္ဂလာပေးသူအပေါင်းတို့တွင် အထွဋ်အခေါင်ဖြစ်တော်မူပါ၏။
12|93|၉၃။	သင်တို့သည် ဤငါ၏ ရှပ်အကျႌကို ယူသွား၍ ဖခင်၏ မျက်နှာပေါ်တွင် တင်ထားကြလော့။ ထိုအခါဖခင်သည် မျက်စိအလင်းရောင်ကို ပြန်ရလတ့ံ။ သင်တို့သည် မိမိတို့အိမ်သူအိမ်သားနှင့်တကွ အကျွနု်ပ်ထံသိုပ့ ပြန်လာကြ ပါလော့ဟု ပြော၏။
12|94|၉၄။	ခရီးသွားကုန်သည်စုတို့ထွက်သွားသောအခါ ငါသည် ယူစွတ်(ဖ်)၏ အနံ့ကို အမှန်ရ၏ဟု ဆို၏။
12|95|၉၅။	သူ့အပါးတွင် ရှိသူတို့က အလ္လာဟ်အရှင်မြတ်ကို တိုင်တည်ပါ၏။ အို-ဖခင်၊ သင်သည် မိမိအမှားဟောင်းတွင်ပင် အမှန်ရှိပါသေး၏ဟု ပြောကြ၏။
12|96|၉၆။	ထို့နောက်သတင်းကောင်းကို ယူဆောင်လာသူရောက်ရှိလာ၏။ အကျႌကို ဖခင်၏ မျက်နှာပေါ်တွင် တင်ထားလတ် သော်၊ ဖခင်သည် မျက်စိအလင်းရောင်ကို ပြန်၍ ရရှိ၏။ သူက ငါသည် အလ္လာဟ်အရှင်မြတ်အထံတော်မှ သင်တို့မသိသောအရာကို သိရ၏ဟု ငါ သင်တို့အား မပြောဘူးလားဟု မေးမြန်း၏။
12|97|၉၇။	ထိုအခါသူတို့က အို-ဖခင်၊ အကျွနု်ပ်တို့သည် အပြစ်ရှိသူများဖြစ်ကြပါ၏။ အကျွနု်ပ်တို့အား အပြစ်လွှတ်တော်မူ ပါရန် ဆုတောင်းပေးပါဟု တောင်းပန်ကြ၏။
12|98|၉၈။	ဖခင်က အကျွနု်ပ်သည် မိမိ၏ အရှင်သခင်အထံတော်၌ သင်တို့၏ အပြစ်ကို လွှတ်တော်မူရန် ဆုတောင်းမည်။ မှတ်သားကြလော့။ အလ္လာဟ်အရှင်မြတ်သည် အပြစ်လွှတ်တော်မူထသောအရှင်၊ ကောင်းကြီးမင်္ဂလာပေးတော် မူထသောအရှင်ဖြစ်တော်မူ၏ဟု ဆို၏။
12|99|၉၉။	သူတို့သည် တမန်တော်ယူစွတ်(ဖ်)ရှေ့သို့ ဝင်သောအခါ သူသည် မိမိ၏ မိဘတို့ကို မိမိထံသို့ ခေါ်ပြီးနောက် အလ္လာဟ်အရှင်မြတ်အလိုတော်ရှိပါလျှင် အီဂျစ်တိုင်းပြည်တွင်းသို့ လုံခြံုစွာဝင်ကြပါဟု ပင့်ဖိတ်သည်။
12|100|၁ဝဝ။	ထို့နောက်သူသည် မိမိ၏ မိဘတို့ကို ရာဇပလ္လင်ပေါ်၌ တင်ထား၏။ မိဘနှင့်သားချင်းတို့သည် တမန်တော် ယူစွတ်(ဖ်)ကို ဦးချကန်တော့ကြ၏။ ထိုအခါသူက အို-ဖခင်၊ အထက်က အကျွနု်ပ်မြင်မက်သောအိပ်မက်အဓိပ္ပါယ် ကောက်ချက်မှာ ဤအဖြစ်အပျက်ပါတည်း။ အကျွနု်ပ်၏ အရှင်သခင်သည် ထိုအိပ်မက်ကို မှန်ကန်စေတော်မူပါပြီ။ အရှင်မြတ်သည် အကျွနု်ပ်ကို ထောင်မှ နှုတ်ယူတော်မူခြင်း၊ ရှိုင်တန်မာရ်နတ်သည် အကျွနု်ပ်နှင့် အကျွနု်ပ်၏ နောင်တော်တို့ကို မသင့်မတင့်ခိုက်ရန်ဒေါသဖြစ်စေပြီးမှ မှတ်သားကြလော့။ အကျွနု်ပ်၏ အရှင်သခင်သည် အလိုတော်ရှိသူကို သနားချစ်ခင်တော်မူပါ၏။ အရှင်မြတ်သည် သိတော်မူထသောအရှင်၊ လိမ္မာရေးခြားတော်မူ ထသောအရှင်ဖြစ်တော်မူပါ၏။
12|101|၁ဝ၁။	အို-အကျွနု်ပ်၏ အရှင်သခင်၊ အရှင်သည် အကျွနု်ပ်အား တိုင်းပြည်မြို့ရွာကို အုပ်စိုးပိုင်သောတန်ခိုးအာဏာကို ပေးသနားတော်မူပါ၏။ ထို့အပြင်အိပ်မက်တိတ်ထုံကျမ်းအတတ်ကိုလည်း သင်ကြားပေးသနားတော်မူပါ၏။ အို-မိုးမြေကို ဖန်ဆင်းတော်မူထသောအရှင်၊ အရှင်သည် ဤဘဝနောက်ဘဝတွင် အကျွနု်ပ်၏ ကာကွယ် စောင့်ရှောက်တော်မူထသောအဆွေခင်ပွန်းဖြစ်တော်မူပါ၏။ အကျွနု်ပ်ကို အရှင်အား ယုံကြည်ကျိုးနွံလျက် အသက်ကုန်စေတော်မူပါ။ အကျွနု်ပ်ကို သူတော်သူမြတ်တို့နှင့်အတူ ပေါင်းပေးတော်မူပါဟု ဆုတောင်း၏။
12|102|၁ဝ၂။	တမန်တော်မိုဟမ္မဒ်၊ ဤအကြောင်းအရာများမှ သင့်အား ငါ ဗျာဒိတ်ပေးတော်မူသည့်၊ မမြင်စွမ်းနိုင်သောအဖြစ် အပျက်အကြောင်းအရာများမှဖြစ်သည်။ သူတို့သည် သူတို့၏ စီမံကိန်းကို ကြံစည်သဘောတူဆုံးဖြတ်သောအခါ တွင် သင်သည် သူတို့နှင့်အတူတကွမရှိချေ။
12|103|၁ဝ၃။	သင်သည် ကြီးစွာကြိုးစားအားထုတ်သော်လည်း များစွာသောလူသားတို့သည် ယုံကြည်ကြသည်မဟုတ်ချေ။
12|104|၁ဝ၄။	သင်သည် သူတို့ထံမှ တရားဟောကြားခမတောင်းချေ။ ကုရ်အာန်ကျမ်းတော်သည် လူသားအပေါင်းတို့အား သတိပေးကျမ်းတော်မှတပါး အခြားဘာမျှမဟုတ်ချေ။
12|105|၁ဝ၅။	မိုးကောင်းကင်နှင့် ကမ္ဘာမြေပေါ်တွင် သက်သေသာဓကတော်များအများအပြားပင်ရှိ၏။ လူသားတို့သည် ဤ သာဓကတော်များကို မျက်နှာလွှဲလျက် ဖြတ်သွားကြ၏။
12|106|၁ဝ၆။	သူတို့အနက်များလှစွာသောသူတို့သည် အလ္လာဟ်အရှင်မြတ်နှင့် ဘုရားတုများကို တွဲဖက်ခြင်းမှတပါး အရှင်မြတ် အား မယုံကြည်ကြချေ။
12|107|၁ဝ၇။	မိမိတို့အပေါ်သို့ အလ္လာဟ်အရှင်မြတ်၏ အပြစ်ဒဏ်တော်လွှမ်းမိုးဆိုက်ရောက်လာခြင်းမှသော်လည်းကောင်း၊ မိမိတို့မသိမမြင်ပဲ အချိန်တော်ကြီးသည် ရုတ်တရက်ရှောင်တခင်ဆိုက်ရောက်လာခြင်းမှသော်လည်းကောင်း၊ သူတို့သည် လုံခြံုသည်ဟု သူတို့ထင်မှတ်ကြသလော။
12|108|၁ဝ၈။	တမန်တော်မိုဟမ္မဒ်၊ ဟောကြားလော့။ ဤလမ်းသည် ငါ၏ လမ်းဖြစ်သည်။ ငါသည် အလ္လာဟ်အရှင်မြတ်အား သေချာသောအသိဉာာဏ်နှင့် ဆည်းကပ်ပါ၏။ ငါနှင့်ငါ၏ တပည့်သားမြေးတို့သည် ယင်းသို့ဆည်းကပ်ကြ၏။ အလ္လာဟ်အရှင်မြတ်သည် ချို့တဲ့ခြင်းကင်းတော်မူပါ၏။ အကျွနု်ပ်သည် ရုပ်ပွားဆင်းတုများကိုးကွယ်သောသူတို့ ဘောင်မှ မဟုတ်ချေ။
12|109|၁ဝ၉။	တမန်တော် သင်မပွင့်မီအထက်ကျော်ကာရီက ငါအရှင်မြတ်သည် တိုင်းပြည်မြို့ရွာများသို့ ထိုအရပ်ဒေသတွင် နေထိုင်သောသူတို့မှ ရွေးကောက်တော်မူသောလူသားတို့မှတပါး အခြားအရာတို့ကို တမန်တော်များအဖြစ်ဖြင့် စေလွှတ်တော်မမူချေ။ ငါသည် ထိုလူသားတို့၏ စိတ်နှလုံးတွင် ဗျာဒိတ်တော်ကို ထင်ရှားစေတော်မူ၏။ သူတို့သည် ကမ္ဘာမြေပေါ်တွင် ခရီးသွားလာ၍ ရှေးလူဟောင်းတို့သည် အဘယ်ဘဝသို့ ဆိုက်ရောက်ကြသည်ကို သူတို့မမြင်ကြ သလော။ အမှန်မှာ မကောင်းမှုကို ရှောင်ကြဉ်သောသူတော်ကောင်းတို့အဖို့အရာ နောင်တမလွန်ဘဝ၏ ဗိမာန် သည် အမြင့်မြတ်ဆုံးဖြစ်ချေ၏။ လူသားအပေါင်းတို့၊ သင်တို့၌ စဉ်းစားဉာာဏ်မရှိသလော။
12|110|၁၁ဝ။	ရှေးတမန်တော်တို့သည် သူတို့ကို လူသားတို့မယုံကြည်ငြင်းဆန်ကြသည်ဟု စိတ်ပျက်လက်လျှော့သောအခါ ငါအရှင်မြတ်၏ ကူညီစောင့်ရှောက်ခြင်းကျေးဇူးတော်သည် သူတို့ထံသို့ ကျရောက်၏။ ထိုအခါအရှင်မြတ်အလို တော်ရှိသူတို့သည် ကယ်နှုတ်ခြင်းကို ခံကြရ၏။ ငါအရှင်မြတ်၏ အမျက်ဒဏ်တော်ကို အပြစ်ရှိသူတို့ထံမှ ဖယ်ရှား၍ မရချေ။
12|111|၁၁၁။	အမှန်ကိုဆိုသော် ထိုသူများ၏ အကြောင်းအရာ၊ ရာဇဝင်တွင် အသိဉာာဏ်ရှိသူတို့အဖို့အရာ သင်ခန်းစာပါရှိ၏။ ကုရ်အာန်ကျမ်းတော်မြတ်သည် လူသားတို့လုပ်ကြံရေးသားသောကျမ်းဂန်မဟုတ်ချေ။ ဤကျမ်းတော်သည် လက်ရှိကျမ်းများကို ထောက်ခံ၏။ အရာတိုင်းကို ကျနသေချာစွာရှင်းလင်းဖော်ပြထား၏။ ယုံကြည်သူတို့အဖို့ လမ်းညွှန်ကျမ်းတော်နှင့် ကောင်းကြီးမင်္ဂလာတော်ဖြစ်၏။
13|1|၁။	အလီ(ဖ်)၊လမ်၊မြီ(မ်)၊ရာ၊ ဤဂါထာတော်များသည် ကုရ်အာန်ကျမ်းတော်၏ ဂါထာတော်များဖြစ်၏။ တမန်တော် သင့်ထံသို့ သင်၏ အရှင်သခင်အထံတော်မှ ကျရောက်လာသောကျမ်းတော်သည် တရားတော်အစစ်အမှန်ဖြစ်၏။ သို့သော်လူသားတို့အနက် များပြားလှစွာသောသူတို့သည် မယုံကြည်ကြချေ။
13|2|၂။	အလ္လာဟ်အရှင်မြတ်သည် မိုဃ်းကောင်ကင်ဘုံများကို တိုင်မထူပဲ မြင့်စွာတည်ထာတော်မူ၏။ ထို့နောက်ရာဇပလ္လင် ပေါ်သို့ တက်တော်မူ၏။ နေနှင့်လယတို့သည် ပိုင်းခြားသတ်မှတ်ထားတော်မူသောအချိန်ကာလအတိုင်း လှည့်ပတ် သွားလာဝင်ထွက်ကြရ၏။ အရှင်မြတ်သည် သူတို့သွားလာဖို့ရာလမ်းကို သတ်မှတ်ပေးထားတော်မူ၏။ သင်တို့ သည် သင်တို့၏ အရှင်သခင်အား ဒိဋ္ဌဖူးမြှော်ရမည်ကို ယုံကြည်ကောင်းယုံကြည်ဖို့ရာ ကုရ်အာန်ကျမ်းတော်ကို အသေးစိတ်စုံလင်စွာချပေးသနားတော်မူ၏။
13|3|၃။	တဖန် အလ္လာဟ်အရှင်မြတ်သည် မဟာပထဝီမြေကြီးကို ဖြန့်ခင်း၍လည်းကောင်း၊ မြေပေါ်၌ တောတောင်မြစ် ချောင်းစသည်တို့ကို ဖန်ဆင်းထားတော်မူ၏။ ထိုမြေပေါ်တွင် အသီးအနှံများ၊ ဖို-မစုံတွဲ စုံတွဲစီစီရင်ထားတော်မူ၏။ အရှင်မြတ်သည် ညဉ့်ကို နေ့အားဖြင့် ဖုံးလွှမ်းထားတော်မူ၏။ မှတ်သားကြလော့။ ဤအချင်းအရာများတွင် စဉ်းစားတတ်သူတို့အဖို့အရာ သက်သေသာဓကတော်များပါရှိ၏။
13|4|၄။	ထို့အပြင် ကမ္ဘာမြေပေါ်ဝယ် ဆက်စပ်နေသောနယ်မြေများ၊ စပျစ်ဥယျာဉ်များ၊ ထွန်ယက်သောလယ်မြေများ၊ စွန်ပလွံပင်များရှိကြ၏။ ထိုသစ်ပင်တို့သည် အမျိုးတူ၊အမျိုးခြားတို့ဖြစ်ကြ၏။ ထိုမြေသစ်ပင်တို့ကို ရေတစ်မျိုး တည်းဖြင့် ဆွတ်ဖျန်းတော်မူ၏။ ထို့အပြင်ငါအရှင်မြတ်သည် ၎င်းသစ်သီးများအနက် အသီးအချို့ကို အသီးအချို့ ထက် အနံ့အရသာပိုမိုကောင်းမွန်စေတော်မူ၏။ မှတ်သားကြလော့။ ဤအကြောင်းအရာများတွင် စဉ်းစားဉာာဏ် ရှိသူတို့အဖို့ သက်သေသာဓကတော်များပါရှိ၏။
13|5|၅။	တမန်တော်၊ သင်သည် အ့ံသြလျှင်၊ သူတို့၏ ပြောဆိုချက်သည် သာ၍ အ့ံသြစရာဖြစ်၏။ သူတို့က အကျွနု်ပ်သည် မြေမှုန့်အတိဖြစ်ပြီးနောက် ပြန်ရှင်ကြရမည်လောဟု ဆိုကြ၏ ထိုသူတို့သည် မိမိတို့၏ အရှင်သခင်အား မယုံကြည်သူတို့ဖြစ်ကြ၏။ သူတို့၏ လည်ပင်း၌ သံကွင်းတပ်စွပ်ထား၏။ သူတို့သည် ငရဲကို တရားသဖြင့်ပိုင်ဆိုင် သူဖြစ်ကြ၏။ သူတို့သည် ငရဲတွင် နေထိုင်ကြရလိမ့်မည်။
13|6|၆။	သူတို့မဖြစ်ပွားမီ မှတ်သားလောက်သောအပြစ်ဒဏ်တော်များဖြစ်ပေါ်ပြီးသော်လည်း သူတို့သည် သင်တမန်တော် အား အကျိုးသုခကို မတောင်းပဲ အပြစ်ဒုက္ခကိုသာ အမြန်ပေးရန် တောင်းဆိုကြ၏။ သို့သော်မှတ်သားကြလော့။ သင်၏ အရှင်သခင်သည် လူသားတို့၌ အပြစ်ရှိပြီးသော်လည်း သူတို့ကို ရက်ရက်ရောရောအပြစ်လွှတ်ထားတော် မူ၏။ တဖန်မှတ်သားလော့။ သင်၏ အရှင်သခင်သည် အပြစ်ဒဏ်ခတ်ရာ၌ ပြင်းထန်တော်မူ၏။
13|7|၇။	မယုံကြည်သူတို့က ရှင်မိုဟမ္မဒ်၏ အရှင်သခင်အထံတော်မှ သူ့အား သက်သေသာဓကတော်အချို့ကို ချပေးတော် မူပါလျှင် တော်လေစွဟု ဆိုကြ၏။ တမန်တော်၊ သင်သည် သတိပေးသူတစ်ဦးသာလျှင်ဖြစ်၏။ လူမျိုးတိုင်း အတွက် လမ်းညွှန်သူဓမ္မဆရာဖြစ်၏။
13|8|၈။	အလ္လာဟ်အရှင်မြတ်သည် အမများ၏ ဝမ်းဗိုက်တွင် လွယ်ထားသည်ကိုလည်းကောင်း၊ ထိုဝမ်းဗိုက်များစုပ်ယူ ထားသည်ကိုလည်းကောင်း၊ ထိုဝမ်းဗိုက်များကြီးလာသည်ကိုလည်းကောင်း၊ သိတော်မူ၏။ အရာဝထ္ထုတိုင်းကို အလ္လာဟ်အရှင်မြတ်စီမံခန့်ခွဲထားတော်မူ၏။
13|9|၉။	အလ္လာဟ်အရှင်မြတ်သည် မြင်ရသောအရာ၊ မမြင်ရသောအရာတို့ကို အကုန်အစင်သိတော်မူသောအရှင်၊ ကြီးမြတ် တော်မူသောအရှင်၊ အနန္တတန်ခိုးတော်အရှင် ဖြစ်တော်မူ၏။
13|10|၁၀။ သင်တို့အနက် လျှို့ဝှက်ပြောဆိုသူသည် ၄င်း၊ လူသိရှင်ကြားပြောကြားသူသည် ၄င်း၊ ဉာဉ့်တွင် ပုန်းအောင်နေသူသည်၄င်း၊ နေ့တွင်ပေါ်လွင်ထင်ရှားစွာ သွားလာသူသည်၄င်း၊ ၄င်းတို့အားလုံးသည် အတူတူပင်ဖြစ်ကြ၏။
13|11|၁၁။	ဤလူထုအသီးသီးကို ကောင်းကင်တမန်များသည် ရှေ့မှသော်လည်းကောင်း၊ နောက်မှသော်လည်းကောင်း၊ စီတန်း၍ အလ္လာဟ်အရှင်မြတ်၏ အမိန့်တော်နှင့် ကာကွယ်စောင့်ရှောက်ကြ၏။ မှတ်သားကြလော့၊ လူသားတစု သည် မိမိတို့စိတ်နှလုံးအတွင်းရှိသည်တို့ကို မပြောင်းလဲပဲ သူတို့၏ အခြေအနေကို အလ္လာဟ်အရှင်မြတ်သည် ပြောင်းလဲတော်မမူ။ အလ္လာဟ်သည် လူတစုအတွက် ဘေးအန္တရာယ်ကို လိုတော်မူလျှင်၊ ထိုဘေးဥပါဒ်ကို တွန်းလှန်ဖယ်ရှားနိုင်သူတစုံတယောက်မျှမရှိချေ။ သူတို့၌ အလ္လာဟ်အရှင်မြတ်မှတပါး ကာကွယ်စောင့်ရှောက်မည့် သူမရှိချေ။
13|12|၁၂။ အလ္လာဟ်အရှင်မြတ်သည် သင်တို့အား လျှပ်စစ်နွယ်ကို ပြတော်မူ၏။ ထိုလျှပ်စစ်နွယ်တို့သည် ထိတ်လန့်ဖွယ်ရာ လည်းဖြစ်၏။ ဝမ်းသာဖွယ်ရာလည်းဖြစ်၏။ အရှင်မြတ်သည် လေးလံသောတိမ်ပုပ်တိမ်ခဲများကို ဖန်ဆင်းတော် မူ၏။
13|13|၁၃။	မိုဃ်းကြိုးသံသည် အလ္လာဟ်အရှင်မြတ်၏ ဂုဏ်ကျေးဇူးတော်ကို ချီးကျူး၏။ ထိုနည်းအတူကောင်းကင်တမန်တော် တို့ကလည်း အရှင်မြတ်အား ကြောက်ရွံ့သောကြောင့် ချီးကျူးကြ၏။ အရှင်မြတ်သည် မိုဃ်းကြိုးစက်များကို စေလွှေတ်တော်မူ၍ အလိုတော်ရှိရာသူတို့ကို သူတို့သည် အလ္လာဟ်အရှင်မြတ်နှင့်စပ်လျဉ်း၍ အငြင်းအခုံပြုနေ သောအခါ ထိုစက်များနှင့်ပစ်တော်မူ၏။ အရှင်မြတ်သည် အနန္တတန်ခိုးတော်အရှင်ဖြစ်တော်မူ၏။
13|14|၁၄။	အလ္လာဟ်အရှင်မြတ်၌ ဆုတောင်းခြင်းသည် ဆုတောင်းအစစ်အမှန်ဖြစ်၏။ အရှင်မြတ်မှတပါး သူတို့ဆည်းကပ် သောဘုရားတုများသည် ဘာဆုကိုမျှ မပေးစွမ်းနိုင်ချေ။ သူတို့ထံ ဆုပန်ခြင်းသည် ရေဘက်သို့ ဆန့်ကျင်၍ မိမိ၏ ပါးစပ်ထဲ ရေရောက်အောင် ရေကို တောင်းပန်ခြင်းနှင့်တူ၏။ ရေသည် ပါးစပ်တွင်းသို့ မည်သည့်အခါမှ ရောက်မည်မဟုတ်ချေ။ မယုံကြည်သူတို့၏ ဆုတောင်းခြင်းသည် ဝေးစွာလမ်းမှားသွား၏။
13|15|၁၅။	သူတို့၏ အရိပ်များသည် နံနက်နှင့်ညနေပိုင်းတွင် အလ္လာဟ်အရှင်မြတ်ကို ဦးညွှတ်သကဲ့သို့ မိုဃ်းကောင်းကင်နှင့် ကမ္ဘာမြေပြင်ပေါ်ဝယ်ရှိရှိသမျှတို့သည် စိတ်စေတနာရှိသော်လည်းကောင်း၊ အလ္လာဟ်အရှင်မြတ်အား ဦးဝပ်တွား ရှိခိုးကြ၏။
13|16|၁၆။	မိုဟမ္မဒ်ပြောလော့။ မိုဃ်းကောင်းကင်နှင့် ကမ္ဘာမြေကြီးတို့၏ အရှင်သခင်သည် မည်သူနည်း။ တဖန်ပြောလော့။ အလ္လာဟ်အရှင်မြတ်တဖန်ပြောလော့။ ယင်းသို့ဖြစ်ပါလျက် သင်တို့သည် အရှင်မြတ်မှတပါး အခြားသူတို့ကို အစောင့်အရှောက်အဖြစ်ဖြင့် ယူကြသလော။ ထိုသူတို့သည် သူတို့ကိုယ်ကို သူတို့အကျိုးမပြုနိုင်ချေ။ အပြစ်လည်း မပြုနိုင်ချေ။ တဖန်ပြောလော့။ ဟယ်-အချင်းတို့၊ မျက်စိမမြင်သူနှင့် မျက်စိမြင်သူသည် တူသလော။ သို့မဟုတ် အမိုက်မှောင်နှင့်အလင်းရောင်သည် ထပ်တူထပ်မျှဖြစ်သလော။ သို့မဟုတ် သူတို့သည် အရှင်မြတ်အား တွဲဖက်သူ များပေးကြသလော။ ထိုဘုရားတုများသည် အရှင်မြတ်ကဲ့သို့ ဖန်ဆင်းတော်မူသောအရာများနှင့်တူသည်ဟု မိစ္ဆာမိုက်တို့မှတ်သားကြလော့။ တမန်တော်ဟောကြားလော့၊ အလ္လာဟ်အရှင်မြတ်သည် ခပ်သိမ်းကုန်သောအရာ ဝထ္ထုအားလုံးတို့ကို ဖန်ဆင်းတော်မူထသောအရှင်သာတည်း။ တဆူတည်းသောအရှင်သာတည်း။ အနန္တတန်ခိုး တော်ရှင်သာတည်း။
13|17|၁၇။	အလ္လာဟ်အရှင်မြတ်သည် ကောင်းကင်ဘုံမှ မိုဃ်းကို ရွာသွန်းစေတော်မူ၏။ ထိုမိုဃ်းရေဖြင့် ဖြစ်သောမြစ်ချောင်း တို့သည်ကား ကြီးစဉ်ငယ်လိုက်အယဉ်အထွေထွေစီးဆင်းလျက်ရှိကြ၏။ ၎င်းတို့မှ စီးဆင်းသောရေသည် ရေမြှုပ် များကို ရေပြင်ပေါ်၌ တင်ဆောင်၏။ ထို့အပြင် လူတို့ဝတ်ဆင်ရန် တန်ဆာအမျိုးမျိုးနှင့်တကွ အိမ်ထောင် ပရိဘောဂတို့ကို ပြုလုပ်အ့ံသောငှာ ရွှေ၊ ငွေ၊ ကြေး၊ သံစသောသတ္တုများကို မီးချ၍ အရည်ကျိုသောအခါ၌လည်း အရည်အပေါ်မှာ အလားတူအမြှုပ်အချေးတက်လာကုန်၏။ အရှင်မြတ်သည် ဤနည်းအားဖြင့် အမှန်အမှား တရားများကို ဥပမာတင်၍ အထင်အရှားပြသတော်မူ၏။ သို့ရာတွင် အမြှုပ်အချေးစသည်တို့ကား အသုံးမဝင်။ တရွေ့ရွေ့ခန်းခြောက်သွား၏။ လူတို့၌ အသုံးဝင်သောအရာဝထ္ထုများမူကား မြေပေါ်၌ ကျန်ရစ်ခဲ့ကြ၏။ ဤဥပမာ ပုံစံများကို လူတို့စဉ်းစားဆင်ခြင်ဖို့ရာ အလ္လာဟ်အရှင်မြတ်သည် ဤသို့စီရင်တော်မူ၏။
13|18|၁၈။	အလ္လာဟ်အရှင်မြတ်၏ ဗျာဒိတော်ကို လိုက်နာဆောင်ရွက်သူတို့အတွက် ချမ်းသာသုခရှိ၏။ သို့သော်အရှင်မြတ်၏ ဗျာဒိတ်တော်ကို မလိုက်နာသူတို့မှာမူကား၊ အကယ်၍သူတို့သည် ကမ္ဘာမြေပေါ်ရှိရှိသမျှတို့ကို ပိုင်ဆိုင်လျှင် လည်းကောင်း၊ လောကီစည်းစိမ်ကို တဆတိုးပြီး ပေါင်းနှစ်ဆကို အပြစ်လွတ်ငြိမ်းရန် လျော်ကြေးပေးကြလတ့ံ။ ဤလူများသည် အလွန်ကြောက်မက်ဖွယ်ကောင်းသောအစစ်အကြောကို ခံကြရလတ့ံ။ သူတို့၏ ဗိမာန်သည် ငရဲဖြစ်မည်။ အလွန်ဆိုးသွမ်းယုတ်ည့ံသောဗိမာန်ဖြစ်၏။
13|19|၁၉။	အကြင်သူသည် သင်၏ အရှင်သခင်အထံတော်မှ သင့်အား ချပေးသနားတော်မူသောကျမ်းတော်သည် တရားစစ် တရားမှန်ဟု သိနားလည်အ့ံ။ ထိုသူသည် မျက်စိကန်းသူနှင့်ထပ်တူထပ်မျှဖြစ်သလော။ သို့သော်အသိအလိမ္မာ ဉာာဏ်ပညာရှိသူတို့သာလျှင် ဂရုစိုက်ကြ၏။
13|20|၂ဝ။	ဤလူတို့သည် အလ္လာဟ်အရှင်မြတ်နှင့်ထားသောဂတိသစ္စာကို စောင့်ကြ၏။ ဂတိမဖျက်ကြချေ။
13|21|၂၁။	ဤလူတို့သည် အလ္လာဟ်အရှင်မြတ်က အတူတကွပေါင်းထားရမည်ဟု ပညတ်တော်မူသည့်အရာများကို အတူ တကွစည်းရုံးထားကြ၏။ သူတို့သည် မိမိတို့၏ အရှင်သခင်အား ကြောက်ရွံ့ရိုကျိုးကြ၏။ ပူဆွေးဒုက္ခပေးမည့် စစ်ကြောစီရင်တောမူခြင်းကို အထူးထိတ်လန့်ကြ၏။
13|22|၂၂။	ဤလူတို့သည် မိမိတို့၏ အရှင်သခင်၏ မျက်နှာတော်ကို ဖူးမြင်ဖို့ရာ ကြိုးစားအားထုတ်ကြ၏။ ဆွလတ်ဝတ်ကို မှန်မှန်ပြုကြ၏။ ငါအရှင်မြတ်ချပေးသနားတော်မူသောစည်းစိမ်ဥစ္စာများမှ တိတ်တဆိတ်သော်လည်းကောင်း၊ ထင်ရှားစွာသော်လည်းကောင်း၊ သုံးစွဲကြ၏။ မကောင်းမှုကို ကောင်းမှုဖြင့် အောင်ကြ၏။ သူတို့၏ အကျိုးဆက် သည် နိဗ္ဗာန်ဘုံဗိမာန်ဖြစ်မည်။
13|23|၂၃။	ဤလူတို့သည် မိမိတို့၏ မိဘဘိုးဘွား၊ သားမယားတို့အနက် ကုသိုလ်ကောင်းမှုပွားများသူတို့နှင့်တကွ သုခ ဥယျာဉ်တော်ကြီးများသို့ ဝင်ကြရမည်။ ကောင်းကင်တမန်တော်တို့သည် သူတို့ထံသို့ တံခါးပေါက်တိုင်းမှ ဝင်ရောက်လာကြမည်။
13|24|၂၄။	ထိုကောင်းကင်တမန်တော်တို့က သင်တို့သည် ကြိုးစားအားထုတ်ခဲ့သောကြောင့် သင်တို့အပေါ်သို့ အေးချမ်း သာယာခြင်းသက်ရောက်ပါစေသော်ဝ်။ နိဗ္ဗာန်ဘုံနန်းသည် အလွန်မြင့်မြတ်သာယာချေ၏ဟု နှုတ်ဆက်စကား ဆိုကြ၏။
13|25|၂၅။	သို့သော်အကြင်သူတို့သည် အလ္လာဟ်အရှင်မြတ်နှင့် ကတိသစ္စာပြုပြီးမှ မိမိကတိသစ္စာကို ဖောက်ကြ၏။ အလ္လာဟ် အရှင်မြတ်က အတူတကွစုရုံးပေါင်းသင်းထားရမည်ဟု ဗျာဒိတ်ပေးတော်မူသောအရာများကို တကွဲတပြားဖြစ်စေ ကြ၏။ ကမ္ဘာမြေပေါ်၌ ဒုစရိုက်မကောင်းမှုပွားများကြ၏။ ထိုသူတို့အဖို့ ကျိန်ဆဲခြင်းရှိ၏။ သူတို့အဖို့ မကောင်း သောဗိမာန်ရှိ၏။
13|26|၂၆။	အလ္လာဟ်အရှင်မြတ်သည် စည်းစိမ်ဥစ္စာကို ကျယ်ဝန်းစေတော်မူလိုသောသူအဖို့ ကျယ်ဝန်းစေတော်မူ၏။ ရှားပါး ကျပ်တည်းစေတော်မူလိုသောသူအဖို့ ရှားပါးကျပ်တည်းစေတော်မူ၏။ သူတို့သည် လောကီစည်းစိမ်၌ မက်မော ပျော်ရွှင်ကြ၏။ သို့သော်နောင်တမလွန်ဘဝနှင့်နှိုင်းယှဉ်လျှင် ဤမျက်မှောက်ဘဝသည် ခေတ္တခဏအချိန်မျှသာ ဖြစ်၏။
13|27|၂၇။	မယုံကြည်သူတို့က ရှင်မိုဟမ္မဒ်ထံသို့ သူ၏ အရှင်သခင်အထံတော်မှ သက်သေသာဓကတော်တပါးသို့ ချပေး သနားတော်မူပါလျှင် တော်လေစွဟု ဆိုကြ၏။ တမန်တော်ဟောကြားလော့။ အလ္လာဟ်အရှင်မြတ်သည် အလို တော်ရှိသူတို့ကို လမ်းမှန်လိုက်ရောက်စေတော်မူ၏။ အရှင်မြတ်အထံတော်သို့ မျက်နှာမူသူတို့ကို လမ်းညွှန်တော် မူ၏။
13|28|၂၈။	ထိုသို့မျက်နှာမူသူတို့သည် ယုံကြည်ကြ၏။ သူတို့၏ စိတ်နှလုံးတို့သည် အလ္လာဟ်အရှင်မြတ်အား အောက်မေ့ တသခြင်း၌ ငြိမ်းချမ်းသာယာမှုကို တွေ့ကြ၏။
13|29|၂၉။	အကြင်သူတို့သည် ယုံကြည်လျက် မှန်ကန်မှုကို ပြုကျင့်ကြအ့ံ။ ထိုသူတို့အတွက် ပျော်ရွှင်မှုရှိ၏။ သူတို့၏ ဘဝခရီးအဆုံးသည် ချမ်းသာသုခဖြစ်၏။
13|30|၃ဝ။	တမန်တော်၊ မိုဟမ္မဒ်၊ ငါအရှင်မြတ်သည် သင့်အား လူမျိုးတစ်မျိုးထံသို့ စေလွှတ်တော်မူခဲ့၏။ ထိုလူမျိုးတို့ မပေါ်ပေါက်မီ အခြားလူမျိုးတို့သည် ပျောက်ကွယ်သွားချေပြီ။ သင့်ကို စေလွှတ်တော်မူခြင်းကြောင်ရင်းကား ငါအရှင်မြတ်သည် သင်၏ စိတ်နှလုံးတွင် သင်ပေးတော်မူသောကုရ်အာန်ကျမ်းတော်ကို သင်သည် မဟာဂရုဏာ တော်ရှင် အလ္လာဟ်အရှင်မြတ်ကို မယုံကြည်သူဘဝတွင် ရှိသူများအား ရွတ်ဖတ်ပြဖို့ရာဖြစ်၏။ တမန်တော် ဟောကြားလော့၊ အလ္လာဟ်အရှင်မြတ်သည် အကျွနု်ပ်၏ အရှင်သခင်ဖြစ်တော်မူ၏။ အလ္လာဟ်အရှင်မြတ်မှတပါး အခြားအရှင်သခင်မရှိချေ။ အကျွနု်ပ်သည် အရှင်မြတ်ကိုသာလျှင် ယုံကြည်ကိုးစား၏။ ချဉ်းကပ်၏။
13|31|၃၁။	အကြင်ကျမ်းတော်သည် တောင်ကြီးတောင်ငယ်ကို လှုပ်ရှားစေခြင်းကိုသော်လည်းကောင်း၊ ကမ္ဘာမြေကြီးကို အစိတ်စိတ်အပိုင်းပိုင်းခွဲခြင်းကိုသော်လည်းကောင်း၊ သေသူကို စကားပြောစေခြင်းကိုသော်လည်းကောင်း၊ ပြု စွမ်းနိုင်ခဲ့အ့ံ။ ထိုကျမ်းတော်သည် ကုရ်အာန်ကျမ်းတော်ဖြစ်မည်သာတည်း။ သို့သော်အလ္လာဟ်အရှင်မြတ်သာလျှင် ယင်းသို့ပြုစွမ်းနိုင်၏။ အမိန့်ပေးတော်မူခြင်းမှာ အရှင်မြတ်၏ အရာသာတည်း။ အလ္လာဟ်အရှင်မြတ်အလိုရှိတော် မူပါလျှင် အရှင်မြတ်သည် လူသားအပေါင်းတို့အား တရားလမ်းကို ပြသစွမ်းဆောင်နိုင်တော်မူသည်ကို ယုံကြည်သူ အပေါင်းသိကြသည်မဟုတ်လော။ မယုံကြည်သူတို့မှာမူကား မိမိတို့ပြုကျင့်မှုကြောင့် ဘေးဒုက္ခမပြတ်မစဲဖိစီးခြင်း ကို ခံရကြ၏။ အလ္လာဟ်အရှင်မြတ်၏ ခြိမ်းခြောက်ချက်သည် ထင်ရှားစွာဖြစ်ပေါ်လာသည့်တိုင်အောင် ထိုဘေး ဥပါဒ်သည် သူတို့နေအိမ်အနီးအနား၌ ကျရောက်နေမည်၊ မှတ်သားကြလော့။ အရှင်မြတ်သည် ချိန်းချက်တော်ကို ဖျက်တော်မမူချေ။
13|32|၃၂။	တမန်တော်၊ သင့်ထက်ရှေးကျသောအရှင်မြတ်၏ တမန်တော်များလည်း မိစ္ဆာဒိဋ္ဌိတို့ပျက်ရယ်ပြုသည်ကို ခံကြရ၏။ ငါအရှင်မြတ်သည် ၎င်းတို့အား ရှည်စွာသည်းခံတော်မူ၏။ နောက်ဆုံးတွင် ငါသည် သူတို့ကို ဖမ်းဆီးတော်မူ၏။ ငါ၏ အပြစ်ဒဏ်တော်သည် လွန်စွာကြောက်မက်ဖွယ်ကောင်း၏။
13|33|၃၃။	ဝိညာဉ်တိုင်း၏ ရထိုက်သည့်အကျိုးအမြတ်ကို သိတော်မူထသောအရှင်မြတ်နှင့်တစုံတရာကိုမျှ မသိသောသူသည် ထပ်တူထပ်မျှဖြစ်သလော၊ သို့ဖြစ်ပါလျက် မိစ္ဆာမိုက်တို့သည် အလ္လာဟ်အရှင်မြတ်အား ဖက်စပ်သူများပေးကြ၏။ တမန်တော်၊ ဟောကြားလော့။ သင်တို့၏ ဘုရားတုများအး အမည်ပေးကြလော့။ သင်တို့သည် ကမ္ဘာမြေပေါ်၌ အလ္လာဟ်အရှင်မြတ်မသိသောအရာတို့ကို အရှင်မြတ်အား သိသာရန် ဖော်ပြမည်လော၊ သို့မဟုတ် ထိုစကားသည် အဓိပ္ပါယ်မရှိသောစကားဖြစ်သလော၊ အမှန်ဆိုသော်သူတို့၏ လုပ်ကြံမှုကို မိစ္ဆာဒိဋ္ဌိတို့သည် တင့်တယ်လျှောက် ပတ်သည်ဟု ထင်မှတ်ကြ၏။ သူတို့သည် လမ်းမှန်မှ ဝေးစေတော်မူ၏။ အကြင်သူအား အလ္လာဟ်အရှင်မြတ်သည် လမ်းမှားစေတော်မူအ့ံ။ ထိုသူအား လမ်းမှန်ကို ညွှန်ပြမည့်သူမရှိချေ။
13|34|၃၄။	ထိုသူတို့အတွက် ဤမျက်မှောက်ဘဝ၌ ညှင်းပန်းနှိပ်စက်မှုရှိ၏။ အမှန်ဆိုသော် နောင်တမလွန်ဘဝ၏ အပြစ်ဒဏ် တော်သည် သာလွန်နာကျင်ဖွယ်ကောင်း၏။ သူတို့ကို အလ္လာဟ်အရှင်မြတ်မှ ကာကွယ်မည့်သူမရှိချေ။
13|35|၃၅။	အလ္လာဟ်အရှင်မြတ်၏ အမှုတော်ကို ကျေကုန်သူတို့အား သနားတော်မူမည်ဟု ကတိထားတော်မူသောဥယျာဉ် တော်ကြီး၏ ဥပမာပုံစံမှာကား ထိုဥယျာဉ်အောက်၌ မြစ်ရေအထွေထွေစီးဆင်းလျက်ရှိ၏။ ထိုဥယျာဉ်မှ ရိက္ခာ အစားအစာသည် ထာဝရဖြစ်၏။ အရိပ်အာဝါသလည်း ထာဝရဖြစ်၏။ ဤဥယျာဉ်တော်သည် အရှင်မြတ်၏ ဝတ္တရားကို ကျေပွန်သူတို့၏ ဆုဖြစ်၏။ မိစ္ဆာမိုက်တို့၏ ဆုမှာကား အဝီစိငရဲမီးဖြစ်၏။
13|36|၃၆။	အကြင်သူတို့အား အထက်ကျော်ကာရီက ငါအရှင်မြတ်ကျမ်းတော်ချပေးတော်မူ၏။ ထိုသူတို့သည် သင့်အား ချပေးသနားတော်မူသောကုရ်အာန်ကျမ်းတော်၌ ရွှင်လန်းဝမ်းမြောက်ကြ၏။ ထိုလူမျိုးစုများအနက် အချို့သော သူတို့သည် ကုရ်အာန်ကျမ်းတော်မြတ်၏ အချို့သောအစိတ်အပိုင်းကို ဖယ်ရှားကြ၏။ အို-တမန်တော်၊ ဟောကြား လော့။ အရှင်မြတ်အား ဖက်စပ်သူမပေးလင့်ဟုသာ ငါ့အား ဗျာဒိတ်ပေးတော်မူ၏။ အရှင်မြတ်၌ ငါသည် ဆု တောင်း၏။ အရှင်မြတ်သို့ ငါပြန်ရမည်။
13|37|၃၇။	ယင်းကဲ့သို့ငါအရှင်မြတ်သည် အပြီးသတ်ဖြစ်သည့်အာရဗီဘာသာကျမ်းတော်ဖြစ်သောကုရ်အာန်ကျမ်းတော်ကို ပြဋ္ဌာန်းပေးတော်မူပြီး တမန်တော်၊ သင်သည် သစ္စာတရားတော်ကို ရရှိပြီးနောက်၊ မိစ္ဆာဒိဋ္ဌိတို့၏ အလိုဆန္ဒ နောက်သို့၊ အကယ်၍လိုက်လျှင် သင့်၌ အလ္လာဟ်အရှင်မြတ်မှ ကာကွယ်မည့်အဆွေခင်ပွန်း၊ သို့မဟုတ် ခုခံ သူမရှိချေ။
13|38|၃၈။	အကယ်စင်စစ်မှာ ငါအရှင်မြတ်သည် သင့်အလျင် တမန်တော်များကို လူသားတို့ထံသို့ စေလွှတ်တော်မူ၏။ ထိုတမန်တော်တို့အား ဇနီးမိန်းမများ၊ သားသမီးများကို ပေးသနားတော်မူ၏။ မည်သည့်တမန်တော်မှ အလ္လာဟ် အရှင်မြတ်၏ အခွင့်တော်မရှိပဲ အ့ံဖွယ်သရဲကို မဆောင်နိုင်ချေ။ အရာဝထ္ထုတိုင်းအဖို့ သတ်မှတ်ထားသောအချိန် ရှိ၏။
13|39|၃၉။	အလ္လာဟ်အရှင်မြတ်သည် အလိုတော်ရှိရာကို ဖျက်သိမ်းတော်မူ၏။ အလိုတော်ရှိရာကို အတည်ပြုတော်မူ၏။ ပညတ်အမိန့်တော်အပေါင်းတို့၏ စတည်ရာသည် အရှင်မြတ်နှင့်ရှိ၏။
13|40|၄ဝ။	တမန်တော်၊ ငါအရှင်မြတ်သည် လူသားတို့အား ကတိထားသည့်အရာမှ အချို့ကို သင့်အား ငါအရှင်မြတ်မြင်ခွင့် ပြုတော်မူသည်ဖြစ်စေ၊ သို့မဟုတ် ထိုအရာမဖြစ်မီ သင်ကံကုန်သည်ဖြစ်စေ၊ သင်၏ တာဝန်ဝတ္တရားမှာကား အမှာဗျာဒိတ်တော်ကို ယူဆောင်လာရခြင်းသာဖြစ၏။ စစ်ကြောစီရင်ခြင်းမှာ ငါအရှင်မြတ်၏ ဝတ္တရားသာတည်း။
13|41|၄၁။	ငါအရှင်မြတ်သည် တိုင်းပြည်တိုင်းတွင် မြို့ရွာဇနပုဒ်မှစ၍ တတိုင်းပြည်လုံးအတွင်း၌ သာသနာတော်ကြီးထွန်းလင်း တောက်ပစေတော်မူသည်ကို မိစ္ဆာမိုက်တို့မသိမမြင်ကြသလော။ အလ္လာဟ်အရှင်မြတ်သည် အပြစ်ဒဏ်တော် တပ်ရိုက်တော်မူသောအခါ ထိုအပြစ်ဒဏ်တော်ကို ရွှေ့ဆိုင်းထားနိုင်သူတစုံတယောက်မျှမရှိချေ။
13|42|၄၂။	ဤမိစ္ဆာမိုက်တို့အလျင်ဖြစ်ပေါ်လာသောသာသနာပလူများလည်း အကြံအဖန်ထုတ်ကြ၏။ သို့သော်ကြံစည်ခြင်း အားလုံးသည် အလ္လာဟ်အရှင်မြတ်အဖို့သာလျှင်ဖြစ်၏။ အရှင်မြတ်သည် ဝိညာဉ်တိုင်းရအပ်သည့်အကျိုးအပြစ်ကို သိတော်မူ၏။ နိဗ္ဗာန်ဘုံနန်းဆုတော်သည် မည်သူ့အဖို့ဖြစ်သည်ကို အတုယူမှားသူတို့သည် သိမြင်ကြရလတ့ံ။
13|43|၄၃။	မယုံကြည်သူတို့က အို-ရှင်မိုဟမ္မဒ်၊ သင်သည် အလ္လာဟ်အရှင်မြတ်၏ တမန်တော်မဟုတ်ဟု ဆိုကြ၏။ တမန်တော်ဟောကြားလော့။ အလ္လာဟ်အရှင်မြတ်နှင့် ကုရ်အာန်ကျမ်းတော်မြတ်ကို အမှန်သိနားလည်သူတို့သည် ငါနှင့်သင်တို့အလယ်ကြား၌ လုံလောက်သောသက်သေဖြစ်၏။
14|1|၁။	အလီ(ဖ်)၊လမ်၊ရာ၊ တမန်တော်မိုဟမ္မဒ်၊ ဤကျမ်းတော်သည် ငါအရှင်မြတ်သည် သင့်ထံသို့ ချပေးတော်မူသော ကုရ်အာန်ကျမ်းတော်ဖြစ်၏။ ထုတ်ပြန်ခြင်းအကြောင်းမှာ ဤကျမ်းတော်သည် သင်လူသားတို့အား သူ၏ ကျေးဇူးတော်သခင်၏ ခွင့်ပြုတော်မူချက်အရ အမှောင်ထုမှ ယုံကြည်မှုအလင်းရောင်သို့ ပို့ဆောင်ကယ်တင်ရန် ဖြစ်၏။ အနန္တတန်ခိုးတော်အရှင်၊ ချီးမွမ်းထောမနာသခင်၊ အလ္လာဟ်အရှင်မြတ်၏ လမ်းတော်သို့ ကယ်တင်ရန် ဖြစ်၏။
14|2|၂။	အလ္လာဟ်အရှင်မြတ်သည် မိုဃ်းကောင်းကင်နှင့် ကမ္ဘာမြေပြင်ဝယ်ရှိရှိသမျှအပေါင်းတို့ကို စိုးပိုင်တော်မူ၏။ မယုံကြည်သူတို့သည် ကြောက်မက်ဖွယ်သောအပြစ်ဒဏ်တော်မှ စိတ်ဒုက္ခရကြမည်သာတည်း။
14|3|၃။	အကြင်သူတို့သည် နောင်တမလွန်ဘဝထက် ဤပစ္စုပ္ပန်ဘဝကို သာလွန်စုံမက်ကြ၏။ လူသားတို့အား အလ္လာဟ် အရှင်မြတ်၏ လမ်းတော်မှ တားဆီးကြ၏။ ထိုလမ်းတော်ကို ကွေ့ကောက်စေလိုကြ၏။ ထိုသူတို့သည် ကြီးစွာ လမ်းမှားရန် သွားကြ၏။
14|4|၄။	၎င်းအပြင်လူမျိုးတမျိုးထံသို့ အရှင်မြတ်သည် တမန်တော်ကို သူ၏ အမျိုးသားတို့၏ ဘာသာစကားနှင့်မှတပါး အခြားဘာသာစကားနှင့် မည်သောအခါမှ စေလွှတ်တော်မမူချေ။ ယင်းအကြောင်းကား တမန်တော်သည် မိမိအမျိုးသားတို့အဖို့ ကျမ်းတော်ကို အဓိပ္ပါယ်ရှင်းလင်းစေနိုင်ဖို့ရာဖြစ်၏။ ထို့နောက်မှ အလ္လာဟ်အရှင်မြတ်သည် အလိုတော်ရှိသူအား လမ်းလွဲ၍ သွားစေတော်မူ၏။ အလိုတော်ရှိသူအား လမ်းမှန်ကို ညွှန်ပြတော်မူ၏။ အရှင်မြတ် သည် အနန္တတန်ခိုးတော်သခင်၊ သဗ္ဗညုတရွှေဉာာဏ်တော်ရှင်ဖြစ်တော်မူ၏။
14|5|၅။	ငါအရှင်မြတ်သည် တမန်တော်မူစာအား ငါ၏ နှုတ်ကပတ်တော်များနှင့် စေလွှတ်တော်မူ၏။ ငါက သူ့အား သင်သည် သင်၏ အမျိုးသားတို့အား အမှောင်မှ အလင်းသို့ ကယ်တင်လော့။ သူတို့အား အလ္လာဟ်အရှင်မြတ်၏ နေ့တော်များအကြောင်းကို သတိပေးလော့ဟု ဗျာဒိတ်ချတော်မူ၏။ မှတ်သားကြလော့။ ထိုကျမ်းတော်၌ တည် ကြည်ခိုင်မာသောကျေးဇူးသိတတ်သောသူတိုင်းအဖို့ အဆုံးအမတော်များပါရှိ၏။
14|6|၆။	တမန်တော်၊ သင်သည် တမန်တော်မူစာ မည်သို့တရားဟောကြောင်းကို ပြောလော့။ မူစာသည် မိမိအမျိုးသား တို့အား ဤသို့ဟောကြား၏။ ဟယ်-အချင်းတို့၊ ဖွာရောမင်း၏ လူတို့သည် သင်တို့ကို ရက်ရက်စက်စက်အလွန် ကြောက်မက်ဖွယ်နှိပ်စက်ညှင်းပန်းခြင်း၊ သင်တို့၏ သားယောက်ျားကို သတ်ဖြတ်ခြင်း၊ မိန်းမများကိုသာ အသက် နှင့်ချန်ထားခြင်းစသည့်ဘေးရန်မှ သင်တို့ကို အလ္လာဟ်အရှင်မြတ်သည် ကယ်နှုတ်တော်မူ၏။ ဤကယ်နှုတ်ခြင်း ကျေးဇူးတော်ကို သင်တို့သတိရကြလော့။ ထိုနှိပ်စက်ခြင်းမှာ သင်တို့၏ ကျေးဇူးတော်သခင်အထံတော်မှ ကြီးမားသောစမ်းသပ်ခြင်းတည်း။
14|7|၇။	ထို့အပြင်သင်တို့၏ ကျေးဇူးတော်သခင်သည် ဤသို့ဗျာဒိတ်ပေးတော်မူ၏။ သင်တို့သည် ငါ၏ ကျေးဇူးတော်ကို ချီးမွမ်းကြလျှင်၊ ငါသည် သင်တို့အား ထပ်လောင်း၍ ပေးသနားတော်မူလတ့ံ။ သို့သော်သင်တို့သည် ကျေးဇူး ကန်းလျှင် ငါ၏ အပြစ်ဒဏ်တော်သည် အမှန်ပင်ပြင်းထန်လှ၏။
14|8|၈။	တဖန်တမန်တော်မူစာဟောကြားသည်၊ သင်တို့နှင့်တကွ ကမ္ဘာမြေပေါ်ရှိ သူအပေါင်းတို့သည် ကျေးဇူးကန်းကြ သော်လည်း မှတ်သားကြလော့။ အလ္လာဟ်အရှင်မြတ်သည် မုချဧကန်အမှီကင်းတော်မူ၏။။ ချီးမွမ်းခြင်းပိုင်ရှင် ဖြစ်တော်မူ၏။
14|9|၉။	သင်တို့အလျင်ဖြစ်သောလူများ၏ ရာဇဝင်သည် သင်တို့ထံသို့ မရောက်သလော။ သူတို့မှာ တမန်တော်နူဟို ၏ လူများ၊ အားဒ်နှင့် စမုဒ်လူမျိုးများ၊ သူတို့နောက်လာသောလူမျိုးများဖြစ်၏။ အလ္လာဟ်အရှင်မြတ်မှတပါး မည်သူမျှ သူတို့ကို မသိကြချေ။ သူတို့၏ တမန်တော်များသည် သူတို့ထံသို့ ထင်ရှားခိုင်မာသောသက်သေခံချက် များနှင့်လာကြသည်။ သို့သော်သူတို့သည် မိမိတို့လက်ချောင်းများကို မိမိတို့ပါးစပ်အတွင်းသို့ ထည့်သွင်းပြီးလျှင် ဤသို့ပြောဆိုကြ၏။ အို-တမန်တော်ဆိုသူ သင်နှင့်ပေးလိုက်သောအရာများကို ထည့်သွင်းပြီးလျှင် ကျွနု်ပ်တို့ မုချဧကန်မယုံကြည်၊ အကြင်သို့ သင်သည် အကျွနု်ပ်တို့ကို ဖိတ်ခေါ်၏။ ထိုအရာ၌ အကျွနု်ပ်တို့သည် အမှန်ပင် ကြီးစွာသံသယရှိကြ၏။
14|10|၁ဝ။	သူတို့၏ တမန်တော်တို့က ဟယ်-အချင်းတို့၊ မိုးကောင်းကင်နှင့် ကမ္ဘာမြေကြီးကို ဖန်ဆင်းတော်မူထသောအရှင်၊ အလ္လာဟ်အရှင်မြတ်နှင့်စပ်လျဉ်း၍ သင်တို့ယုံမှားသံသယရှိနိုင်ကြသလော။ အလ္လာဟ်အရှင်မြတ်သည် သင်တို့အား မိမိတို့အပြစ်ကို ခွင့်လွှတ်ဖို့ရာသော်လည်းကောင်း၊ သင်တို့၏ အပြစ်ဒဏ်ကို ချိန်းချက်ထားတော်မူသောအချိန် ကာလတိုင်အောင် ရွှေ့ဆိုင်းဖို့ရာသော်လည်းကောင်း၊ ခေါ်တော်မူ၏ဟု ဟောကြား၏။ သူတို့က သင်တို့သည် အကျွနု်ပ်တို့ကဲ့သို့သေမျိုးမျှသာဖြစ်၏။ သင်တို့သည် အကျွနု်ပ်တို့အား မိမိတို့မိရိုးဖလာကိုးကွယ်မှုမှ လှည့်သွားစေ လိုကြ၏။ သို့ဆိုပါလျှင် ထင်ရှားသောအကိုးအကားယူခဲ့ကြလော့ဟု ပြန်ပြောကြ၏။
14|11|၁၁။	ထိုအခါသူတို့၏ တမန်တော်တို့က သူတို့ကို ဤသို့ဟောကြား၏။ ဟယ်-အချင်းတို့၊ အကျွနု်ပ်တို့သည် သင်ကဲ့သို့ သေမျိုးသာဖြစ်ကြောင်း၊ အလ္လာဟ်အရှင်မြတ်သည် မိမိ၏ ကျေးကျွန်တို့အနက် အလိုတော်ရှိသူအား ကောင်းကြီး မင်္ဂလာပေးသနားတော်မူ၏။ အလ္လာဟ်အရှင်မြတ်၏ အခွင့်တော်မရှိပဲ အကျွနု်ပ်တို့သည် သင်တို့ထံသို့ သက်သေခံ ချက်ယူဆောင်လာဖို့ရာမဟုတ်၊ ယုံကြည်သူတို့သည် အလ္လာဟ်အရှင်မြတ်အား ယုံကြည်ကိုးစားကြစေကုန်။
14|12|၁၂။	အလ္လာဟ်အရှင်မြတ်သည် အကျွနု်ပ်တို့အား မိမိတို့၏ လမ်းများကို ပြသတော်မူပြီးမှ အကျွန်ုပ်တို့သည် မည်သည် ကြောင့် မယုံကြည်မကိုးစားသင့်သနည်း။ အကျွနု်ပ်တို့သည် သင်တို့နှိပ်စက်ညှင်းပန်းခြင်းကို မုချဧကန်သည်းခံ ကြမည်။ ယုံကြည်သူတို့သည် အရှင်မြတ်အား ယုံကြည်ကိုးစားကြစေကုန်။
14|13|၁၃။	မယုံကြည်သူတို့သည် မိမိတို့တမန်တော်တို့အား သင်တို့သည် အကျွနု်ပ်တို့၏ ဘာသာတရားဘက်သို့ ပြန်မလာ လျှင် အကျွနု်ပ်တို့သည် သင်တို့အား အကျွနု်ပ်တို့တိုင်းပြည်မှ အမှန်နှင်ထုတ်ကြမည်ဟု ပြောကြ၏။ ထိုအခါ တမန်တော်တို့အား သူတို့၏ ကျေးဇူးတော်သခင်က သူတို့၏ စိတ်အတွင်း၌ ဤသို့ဗျာဒိတ်တော်ပေးတော်မူ၏။ ငါအရှင်မြတ်သည် မတရားပြုသူတို့ကို မုချဧကန်ဖျက်ဆီးတော်မူမည်။
14|14|၁၄။	ထိုသူတို့နောက် ငါသည် သင်တို့အား မြို့ရွာနေပြည်၌ အမှန်ပင်နေစေတော်မူမည်။ ဤဆုမင်္ဂလာတော်မှာ ငါ၏ မြင့်မြတ်သောဂုဏ်ကို ကြောက်ရွံ့သူတို့၊ ငါ၏ ခြိမ်းခြောက်ချက်များကို ကြောက်ရွံ့သူဆိုသူတို့အဖို့ဖြစ်၏။
14|15|၁၅။	တမန်တော်တို့သည် မိမိတို့၏ ကျေးဇူးတော်သခင်ထံမှ အစောင့်အရှောက်တော်ကို ပန်ထွာတောင်းဆိုသော အခါ မာနထောင်လွှားတရားလွဲချော်သောမင်းတိုင်ပင်ပျက်စီးဆုံးရှုံးရာသို့ ဆိုက်ရောက်ကြ၏။
14|16|၁၆။	သူ၏ ရှေ့မှောက်တွင် ငရဲရှိ၏။ သူသည် ပြည်ပုပ်သွေးပုပ်ရည်ကို သောက်မျိုးရ၏။
14|17|၁၇။ ထိုအပုပ်ရည်ကို သူသည် သောက်၏။ သို့သော်မျိုမချနိုင်ချေ။ သေခြင်းသည် သူ့ထံသို့ အဘက်ဘက်မှ လာ ၏။ သို့သော်သူသည် မသေနိုင်သေးချေ။ သူ၏ မျက်မှောက်ဝယ် အလွန်ပြင်းထန်သောအပြစ်ဒဏ်တော်တမျိုးရှိ၏။
14|18|၁၈။	မိမိတို့၏ ကျေးဇူးတော်သခင်အား မယုံကြည်သူတို့၏ ဥပမာပုံစံမှာကား သူတို့၏ ကြိုးစားမှုများသည် လေမုန်တိုင်း တိုက်သောနေ့တွင် လေပြင်းထန်စွာတိုက်ခိုက်ခြင်းခံရသောပြာကဲ့သို့ဖြစ်၏။ သူတို့သည် မိမိတို့ပြုကျင့်မှုများ၏ အကျိုးအပြစ်ကို မအုပ်ချုပ်ရချေ။ ဤအရာသည် အကြီးဆုံးသောဆုံးရှုံးခြင်းဖြစ်၏။
14|19|၁၉။	အလ္လာဟ်အရှင်မြတ်သည် မိုဃ်းကောင်းကင်နှင့် ကမ္ဘာမြေကြီးကို ကောင်းကျိုးအတွက် ဖန်ဆင်းတော်မူသည် ကို သင်မြင်ပြီမဟုတ်လော၊ အကယ်၍ အရှင်မြတ်အလိုတော်ရှိပါလျှင် သင်တို့ကို သုတ်သင်ရှင်းလင်း၍ လူ သစ်ကို ဖန်ဆင်းနိုင်တော်မူ၏။
14|20|၂ဝ။	ယင်းသို့စီရင်တော်မူခြင်းသည် အရှင်မြတ်အဖို့ ကြီးကျယ်သောအရာမဟုတ်ချေ။
14|21|၂၁။	သူတို့အားလုံးသည် သူတို့၏ အရှင်သခင်အထံတော်သို့ လာကြ၏။ ထိုအခါမထီလေးစားအပြုခံရသူတို့က မထီလေးစားပြုသူတို့အား အကျွနု်ပ်တို့သည် သင်တို့၏ တပည့်နောက်လိုက်များဖြစ်လေကြ၏။ ယခုသင်တို့သည် အကျွနု်ပ်တို့ထံမှ အလ္လာဟ်အရှင်မြတ်၏ အပြစ်ဒဏ်တော်တစုံတခုကို လွှဲဖယ်နိုင်ကြသလောဟု မေးကြ၏။ သူတို့က အကယ်၍ အလ္လာဟ်အရှင်မြတ်သည် ငါတို့အား လမ်းညွှန်ပြသတော်မူခဲ့ပါလျှင်၊ ငါတို့လည်း သင်တို့အား လမ်းမှန်ကို ပြခဲ့ချေမည်။ ယခုမူကား အကျွနု်ပ်တို့သည် အမျက်ထွက်သည်သော်လည်းကောင်း၊ သို့မဟုတ် အောင့်အည်းသည်းခံသည်သော်လည်းကောင်း၊ မထူးခြားချေ။ အတူတူပင်ဖြစ်၏။ အကျွနု်ပ်တို့မှာ ခိုလှုံရာမရှိချေ ဟု ပြန်ပြောကြ၏။
14|22|၂၂။	တရားစီရင်တော်မူပြီးသည်နောက် ရှိုင်တန်မာရ်နတ်က မှတ်သားကြလော့။ အလ္လာဟ်အရှင်မြတ်သည် သင်တို့အား မှန်ကန်သောကတိကို ပေးတော်မူ၏။ ငါသည် သင်တို့အား ကတိပေးခဲ့သည်။ သို့သော်ငါသည် ကတိကို ဖျက်ခဲ့၏။ သင်တို့ကို ငါ့ဘက်သို့ ခေါ်ခဲ့၏။ သင်တို့လည်း ငါ့စကားကို နားထောင်ခဲ့ကြ၏။ ဤအမှုများမှတပါး သင်တို့အပေါ်တွင် အကျွနု်ပ်သြဇာမရှိချေ။ ထို့ကြောင့်ငါ့ကို အပြစ်မတင်ကြလင့်၊ သို့သော်သင်တို့သည် မိမိ ကိုယ်ကို မိမိအပြစ်တင်ကြလော့။ ငါသည် သင်တို့ကို မကူညီနိုင်။ သင်တို့လည်း ငါ့ကို မကူညီနိုင်ချေ၊ မှတ် သားကြလော့၊ သင်တို့သည် အထက်က ငါ့အား ပေးသောဂုဏ်၊ ငါ့အား ဘုရားဟူ၍ ကိုးကွယ်ခြင်းကို ငါ မယုံကြည်ချေ၊ မှတ်သားကြလော့။ မကောင်းမှုပွားများသူတို့အဖို့ရာ နာကျင်ဖွယ်သောအပြစ်ဒဏ်တော်ရှိ၏။
14|23|၂၃။	ယုံကြည်လျက် ကုသိုလ်ကောင်းမှုပွားများသူတို့အား နိဗ္ဗာန်ဥယျာဉ်တော်များကို ဝင်စေတော်မူ၏။ ထိုဥယျာဉ်တော် များအောက်တွင် မြစ်ချောင်းအထွေထွေစီးဆင်းလျက်ရှိ၏။ သူတို့သည် သူတို့၏ ကျေးဇူးတော်သခင်၏ ခွင့်ပြု တော်မူခြင်းဖြင့် ထိုဥယျာဉ်တော်များအတွင်း၌ စံမြန်းနေထိုင်ကြရ၏။ ထိုမှ သူတို့၏ နှုတ်ဆက်စကားမှာ အေးချမ်းသာယာပါစေသော်ဝ်တည်း။
14|24|၂၄။	အလ္လာဟ်အရှင်မြတ်သည် ဥပမာပုံစံကို မည်သို့မည်ပုံစီရင်တော်မူသည်ကို သင်မြင်သည်မဟုတ်လော၊ ပမာ ဆိုသော်နက်နဲသိမ်မွေ့သောစကားတစ်ခွန်းသည် အခြေအမြစ်ခိုင်မြဲသောအကိုင်းအခက်အရွက်တို့သည် မိုဃ်းကောင်းကင်ထိလုဘနန်းမျှတက်သောသစ်ပင်ကောင်းနှင့် တူ၏။
14|25|၂၅။	ထိုသစ်ပင်သည် ၎င်း၏ အရှင်သခင်၏ အမိန့်တော်ကြောင့် ရာသီဥတုတိုင်း၌ မပြတ်မလပ်အသီးသီး၏။ အလ္လာဟ်အရှင်မြတ်သည် လူသားတို့စဉ်းစားတွေးတောဖို့ရာ ဥပမာပုံစံများကို စီရင်တော်မူ၏။
14|26|၂၆။	မကောင်းစကားသည် မမြဲမမြံမြေမှ နှုတ်ပစ်ခံရသောသစ်ပင်ဆိုးနှင့်တူ၏။
14|27|၂၇။	အလ္လာဟ်အရှင်မြတ်သည် ယုံကြည်သူတို့အား ဤဘဝနောင်ဘဝတွင် တည်တ့ံခိုင်မြဲသောဗျာဒိတ်တော်အားဖြင့် အင်အားတောင့်တင်းစေတော်မူ၏။ အလ္လာဟ်အရှင်မြတ်သည် မတရားမှုပြုကျင့်သူတို့ကို မိစ္ဆာလမ်းသို့ ရောက်စေ တော်မူ၏။ အလ္လာဟ်အရှင်မြတ်သည် မိမိအလိုရှိရာကို စီရင်တော်မူ၏။
14|28|၂၈။	တမန်တော်၊ အလ္လာဟ်အရှင်မြတ်၏ ကောင်းကြီးမင်္ဂလာတော်ကို ကျေးဇူးကန်းခြင်းနှင့်လဲယူ၍ မိမိလူတို့ကို ပျက်စီးဆုံးရှုံးခြင်းဗိမာန်သို့ ဆွဲဆောင်သွားသောသူတို့ကို သင်မြင်သည်မဟုတ်လော။
14|29|၂၉။	သူတို့သည် ငရဲသို့ပင် ဆွဲဆောင်ကြ၏။ သူတို့သည် ငရဲသို့ ဆင်းရလတ့ံ။ အလွန်ကြောက်မက်ဖွယ်ကောင်းသော ခရီးဆုံးဖြစ်၏။
14|30|၃ဝ။	ထို့အပြင်သူတို့သည် လူသားအပေါင်းတို့ကို အလ္လာဟ်အရှင်မြတ်၏ လမ်းတော်မှ လွှဲဖယ်သွားစေဖို့ရာ အရှင်မြတ် နှင့် အံတုဖက်များတင်မြှောက်ကြ၏။ တမန်တော်၊ ဟောကြားလော့။ ဟယ်-အချင်းတို့၊ သင်တို့သည် ဤလောကီ စည်းစိမ်ကို ခံစားရစဉ်တွင် ခံစားပျော်ပါးကြလော့။ အကြောင်းမူကား သင်တို့၏ ဘဝခရီးဆုံးသည် အဝီစိငရဲမီး တွင် မုချဖြစ်လတ့ံ။
14|31|၃၁။	တမန်တော်၊ သင်သည် ငါအရှင်မြတ်၏ ကျေးကျွန်တို့အား ဝတ်၌ တည်မြဲဖို့ရာနှင့် ငါပေးသနားတော်မူသောဥစ္စာ ပစ္စည်းမှ တိတ်တဆိတ်သော်လည်းကောင်း၊ ထင်ရှားစွာသော်လည်းကောင်း၊ သုံးစွဲဖို့ရာဟောကြားလော့။ ထို ကုသိုလ်ကောင်းမှုများကို ရောင်းဝယ်ဖောက်ကားခြင်းသော်လည်းကောင်း၊ မိတ်ဖွဲ့ခြင်းသော်လည်းကောင်း၊ မရှိသောနေ့တော်ကြီးမကျရောက်မီ ဆည်းပူးကြရမည်။
14|32|၃၂။	အလ္လာဟ်အရှင်မြတ်သည် မိုးကောင်းကင်နှင့် ကမ္ဘာမြေကြီးကို ဖန်ဆင်းတော်မူ၏။ မိုးကောင်းကင်မှ ရေကျစေ တော်မူသည်။ လှေသင်္ဘောများကို သင်တို့အသုံးပြုဖို့ရာ စီရင်ထားတော်မူ၏။ ထိုလှေသင်္ဘောများသည် ပင်လယ် သမုဒ္ဒရာကို အလ္လာဟ်အရှင်မြတ်၏ အမိန့်တော်ဖြင့် ဖြတ်သန်းသွားလာကြ၏။ မြစ်ချောင်းအသွယ်သွယ်ကို သင်တို့၏ အကျိုးကို ဆောင်ဖို့ရာ ဖန်ဆင်းတော်မူ၏။
14|33|၃၃။ တဖန်အရှင်မြတ်သည် သင်တို့အကျိုးကို ဆောင်ရန် အစဉ်မပြတ်လှည့်ပတ်ဝင်ထွက်နေသောနေနှင့်လကို ဖန်ဆင်း တော်မူ၏။ နေ့နှင့်ညကိုလည်းကောင်း၊ သင်တို့အကျိုးကို ဆောင်ဖို့ရာ စီရင်တော်မူ၏။
14|34|၃၄။	တဖန်အရှင်မြတ်သည် သင်တို့ဆုတောင်းသမျှကို ပေးသနားတော်မူ၏။ အကယ်၍သင်တို့သည် အရှင်မြတ်၏ ကျေးဇူးတော်ကို ရေတွက်သော် ရေတွက်၍ မကုန်ဆုံးနိုင်ချေ။ မှတ်သားကြလော့။ လူသားသည် မတရားမှု ပြုကျင့်သူ၊ ကျေးဇူးကန်းသူအမှန်ပင်ဖြစ်၏။
14|35|၃၅။	ထို့အပြင် တမန်တော်အေဗရာဟမ်က အို-အကျွနု်ပ်၏ ကျေးဇူးတော်သခင်၊ ဤအရပ်ဒေသကို ဘေးမဲ့ဖြစ်စေ တော်မူပါ။ အကျွနု်ပ်နှင့် အကျွနု်ပ်၏ သားမြေးအဆက်ဆက်တို့အား ဆင်းတုရုပ်ပွားကို ခဝပ်ကိုးကွယ်သည့် အယူဝါဒမှ ကာကွယ်စောင့်ရှောက်တော်မူပါ။
14|36|၃၆။	အို-အကျွနု်ပ်၏ အသက်သခင်ကျေးဇူးရှင်၊ သူတို့သည် များလှစွာသောလူသားတို့ကို လမ်းလွဲကို ညွှန်ပြကြပါပြီ။ သို့သော်အကြင်သူသည် အကျွနု်ပ်၏ နောက်သို့ လိုက်အ့ံ။ ထိုသူသည် အကျွနု်ပ်၏ တပည့်သားမြေးအမှန်ဖြစ်ပါ ၏။ ထို့အပြင်အကျွနု်ပ်၏ စကားကို နားမထောင်သူတို့၊ သို့ငြားသော်လည်း အရှင်မြတ်သည် အပြစ်လွှတ်တော်မူ ပါ၏။ ကောင်းကြီးမင်္ဂလာပေးသနားတော်မူပါ၏။
14|37|၃၇။	အို-အကျွနု်ပ်တို့၏ အသက်သခင်ကျေးဇူးရှင်၊ အကျွနု်ပ်သည် မိမိ၏ နောက်သားနောင်လာအချို့ကို အရှင်မြတ် ကျောင်းတော်ကြီးအနီးအပါးလယ်ယာထွန်ယက်မလုပ်မကိုင်နိုင်သောတောင်ကြားချိုင့်ဝှမ်းတခုတွင် နေရာချထား ပါ၏။ အို-အကျွနု်ပ်တို့၏ အသင်သခင်ကျေးဇူးရှင်၊ ယင်းသို့ချထားခြင်းမှာ သူတို့ဖြောင့်မတ်မှန်ကန်သောသာသနာ တော်ကြီးကို တည်ထောင်ဖို့ရာဖြစ်ပါ၏။ လူသားအချို့တို့၏ စိတ်နှလုံးကို သူတို့ဘက်သို့ ယိမ်းယိုင်စေတော်မူပါ။ သူတို့သည် အရှင်၏ ဂုဏ်ကျေးဇူးတော်ကို ချီးကျူးတသဖို့ရာ သူတို့အား သစ်သီးသစ်ဥများကို ပေးသနားတော် မူပါ။
14|38|၃၈။	အို-အကျွနု်ပ်တို့၏ အသက်သခင်ကျေးဇူးရှင်၊ အရှင်သည် အကျွနု်ပ်တို့ကို လျှို့ဝှက်ထားသောအရာကိုသော် လည်းကောင်း၊ ထုတ်ဖော်ပြောဆိုရာကိုသော်လည်းကောင်း၊ မုချဧကန်သိတော်မူပါ၏။ အထက်ဘဝဂ်၊ အောက် မြေကြီးပေါ်တွင် တစုံတခုကိုမျှ အလ္လာဟ်အရှင်မြတ်အထံတော်မှ ဖုံးကွယ်လျှို့ဝှက်၍ မထားနိုင်ချေ။
14|39|၃၉။	သက်ရွယ်ကြီးပြင်း အိုးမင်းမစွမ်းအချိန်တွင် အစ္စမာအီလ်နှင့် အစ္စဟတ်(က်)သားနှစ်ပါးကို ပေးသနားတော်မူ ထသောအလ္လာဟ်အရှင်မြတ်သည် ချီးမွမ်းခြင်းတည်ရာဖြစ်တော်မူပါ၏။ မှတ်သားကြလော့။ အကျွနု်ပ်၏ ကျေးဇူး တော်သခင်သည် ဆုတောင်းပဌနာကို အမှန်ကြားတော်မူသောအရှင်တည်း။
14|40|၄ဝ။	အို-အကျွနု်ပ်၏ ကျေးဇူးတော်သခင်၊ အကျွနု်ပ်နှင့် အကျွနု်ပ်၏ သားမြေးအဆက်ဆက်တို့အား ဆွလဝတ်ပြုခြင်း၌ တည်မြဲစေတော်မူပါ။ အို-ကျေးဇူးတော်သခင်။ ထိုဝတ်ပြုခြင်းကို လက်ခံတော်မူပါ။
14|41|၄၁။	အို-အကျွနု်ပ်၏ ကျေးဇူးတော်သခင်၊ အကျွနု်ပ်၊ အကျွနု်ပ်၏ မိဘနှစ်ပါးနှင့် ယုံကြည်သူအပေါင်းတို့အား စာရင်းရှင်းတော်မူသောနေ့တော်ကြီး၌ ကာကွယ်စောင့်ရှောက်တော်မူပါ။
14|42|၄၂။	တမန်တော်၊ ယုတ်မာသူတို့ပြုလုပ်မှုများကို အလ္လာဟ်အရှင်မြတ်သည် သိတော်မူမည်မဟုတ်ဟု သင်မထင်လင့်။ အရှင်မြတ်သည် သူတို့အား မျက်လုံးမျက်ဆံများကြောက်ရွံ့ခြင်းဖြင့် ပြူးတူးပြဲတဲကြည့်ကြမည့်နေ့တော်ကြီး တိုင်အောင် အချိန်ပေးထားတော်မူ၏။
14|43|၄၃။	ထိုနေ့တော်ကြီး၌ သူတို့သည် ကြောက်ရွံ့ထိတ်လန့်ခြင်းဖြင့် ပြေးလာကြရလတ့ံ။ ထိုအခါသူတို့သည် ခေါင်းမော့ ထားကြလတ့ံ။ မိမိတို့ဘက်သို့ လှည့်ကြည့်ကြမည်မဟုတ်။ သူတို့၏ စိတ်နှလုံးများသည် လေကဲ့သို့ တုန်လှုပ်နေ ကြလတ့ံ။
14|44|၄၄။	တမန်တော်၊ လူသားအပေါင်းတို့အား သူတို့ထံသို့ အပြစ်ဒဏ်တော်ကြီးဆိုက်ရောက်လာမည့်နေ့တော်ကြီး အကြောင်းကို သတိပေးဟောကြားလော့။ ထိုအခါဒုစရိုက်ပြစ်မှုကျူးလွန်ခဲ့သူတို့သည် အကျွနု်ပ်တို့၏ ကျေးဇူး တော်သခင်၊ အကျွနု်ပ်တို့အား လောကကြီး၌ အချိန်အနည်းငယ်မျှပြန်လွှတ်တော်မူပါ။ အကျွနု်ပ်တို့သည် အရှင်၏ ဗျာဒိတ်တော်ကို နာခံ၍ တမန်တော်များနောက်သို့ လိုက်ပါမည်ဟု တင်လျှောက်ကြ၏။ သူတို့ရမည့် အဖြေတော်မှာ နင်တို့သည် အထက်အခါက အကျွနု်ပ်တို့သည် မသေ၊ အမြဲနေကြရလတ့ံဟု ကျိန်ဆိုခဲ့ကြသည် မဟုတ်လော။
14|45|၄၅။	နင်တို့သည် နင်တို့အလျင် မိမိတို့ကိုယ်ကို မိမိတို့ပြစ်မှားမိသူ၊ ရှေးလူဟောင်းတို့နေရာထိုင်ခင်းတွင် နေခဲ့ကြသည် မဟုတ်လော။ ငါအရှင်မြတ်သည် ထိုလူဟောင်းများကို အဘယ်သို့စီရင်တော်မူကြောင်း၊ နင်တို့အတွက် အဘယ် သို့နမူနာပုံစံဖြစ်စေတော်မူကြောင်းများကို နင်တို့ထင်ရှားစွာမသိမမြင်ကြသလော။
14|46|၄၆။	အမှန်မှာ မိစ္ဆာမိုက်တို့သည် သူတို့၏ ဥပါယ်တမည်ကို လုပ်ကြံပြီး တောတောင်ကို ရွှေ့ဖို့ရာ ကြီးမားသော အကြံအစည်ကို ကြံစည်အားထုတ်ငြားသော်လည်း သူတို့၏ အကြံမှာ အလ္လာဟ်နှင့်ရှိတော်မူ၍ အချည်းနှီးသာ ဖြစ်ချေ၏။
14|47|၄၇။	ထို့ကြောင့်အလ္လာဟ်အရှင်မြတ်သည် မိမိ၏ တမန်တော်များအား ပေးသနားတော်မူသောကတိတော်ကို တည် တော်မူမည်မဟုတ်ဟု သင်မထင်မှတ်လင့်။ မှတ်သားလော့၊ အလ္လာဟ်အရှင်မြတ်သည် အနန္တတန်ခိုးတော်နှင့် ပြည့်စုံတော်မူ၏။ ဒုစရိုက်ကောင်များကို လက်စားချေနိုင်တော်မူ၏။
14|48|၄၈။	ကမ္ဘာမြေကြီးနှင့် မိုးကောင်းကင်ကို ကမ္ဘာမြေကြီးနှင့်မိုးကောင်းကင်မဟုတ်သောအဖြစ်သို့ ပြောင်းတော်မူသော နေ့တော်ကြီး၌ လူသားအပေါင်းတို့သည် တဆူတည်းသောအနန္တတန်ခိုးတော်အရှင်၊ အလ္လာဟ်အရှင်မြတ်ရှေ့တော် သို့ ဝင်ကြရလတ့ံ။
14|49|၄၉။	ထိုနေ့တော်ကြီး၌ သင်တမန်တော်သည် အပြစ်ရှိသူများကို စုရုံး၍ သံကြိုးနှင့်ပူးတွဲချည်နှောင်ထားသည်ကို မြင်ရလတ့ံ။
14|50|၅ဝ။	သူတို့၏ ဝတ်စားတန်ဆာသည် ကတ္တရာစေးအတိဖြစ်လတ့ံ။ သူတို့၏ မျက်နှာကို မီးတောက်မီးလျှံဖုံးလွှမ်း ထားလတ့ံ။
14|51|၅၁။	အလ္လာဟ်အရှင်မြတ်သည် ဝိညာဉ်တစ်ခုစီအား မိမိပြုကျင့်ဆည်းပူးခဲ့သောအမှု၏ အကျိုးအပြစ်ကို ပြန်ဆပ်တော် မူရန် ယင်းကဲ့သို့လူသားတို့ကို စုဝေးစေတော်မူ၏။
14|52|၅၂။	ဤကုရ်အာန်ကျမ်းတော်မြတ်သည် စာရင်းရှင်းမှု၌ လျင်မြန်တော်မူ၏။ ရှင်းလင်းထင်ရှားသောဗျာဒိတ်တော် ဖြစ်၏။ သူတို့ကို ကျမ်းတော်မြတ်အားဖြင့် သွန်သင်ဆုံးမသတိပေးရန်သော်လည်းကောင်း၊ အရှင်မြတ်သည် တဆူတည်းသောအရှင်သခင်ဖြစ်ကြောင်းကို သူတို့သိနားလည်ရန်သော်လည်းကောင်း၊ စဉ်းစားဆင်ခြင်တတ်သော ပုဂ္ဂိုလ်တို့သည် သတိတရားရရှိရန်သော်လည်းကောင်း၊ ဤကျမ်းတော်မြတ်ကို ပြဋ္ဌာန်းချပေးသနားတော်မူ၏။
15|1|၁။	အလီ(ဖ်)၊လမ်၊ရာ၊ ဤဂါထာများသည် ကုရ်အာန်ကျမ်းတော်မြတ်၏ ဂါထာတော်များဖြစ်၏။ ပေါ်လွင်ရှင်းလင်း သောကျမ်းတော်မြတ်ဖြစ်၏။
15|2|၂။	မိစ္ဆာဒိဋ္ဌိတို့သည် မိမိတို့မူစလင်(မ်)များဖြစ်ခဲ့လေလျှင် ကောင်းလေစွဟု ထင်ကောင်းထင်မှတ်ကြလတ့ံ။
15|3|၃။	သူတို့သည် ဤမျက်မှောက်ဘဝတွင် စားသောက်ပျော်ရွှင်ကြစေရန် မတရားသောမျှော်လင့်ချက်သည် သူတို့အား လှည့်စားစေကုန်။ သူတို့သည် သိကြရလတ့ံ။
15|4|၄။	ငါအရှင်မြတ်သည် မည်သည့်မြို့ရွာကိုမှ ၎င်းအဖို့ တင်ကြိုသတ်မှတ်ထားသောအမိန့်တော်မရှိပဲ ဖျက်ဆီးတော်မူ သည်မဟုတ်ချေ။
15|5|၅။	မည်သည့်လူမျိုးမျှ မိမိတို့အတွက် တင်ကြိုသတ်မှတ်ထားသောအချိန်ကာလကို ကျော်လွန်၍ မသွားနိုင်ချေ။ နောက်ကျလည်းခံ၍ မနေနိုင်ချေ။
15|6|၆။	ထို့အပြင် သူတို့က အို-ကျမ်းတော်ချပေးခြင်းခံရသူ၊ သင်သည် ရူးသွပ်သူအမှန်ပင် ဖြစ်သည်ဟု ပြောဆိုကြ၏။
15|7|၇။	သင်သည် အမှန်စကားကို ဆိုလျှင် အဘယ်ကြောင့်အကျွနု်ပ်တို့ထံသို့ ကောင်းကင်တမန်များကို ခေါ်မလာသနည်း ဟုလည်း မေးကြ၏။
15|8|၈။	ငါအရှင်မြတ်သည် ကောင်းကင်စေတမန်တော်များကို တရားသောအမှုကိစ္စမှတပါး အခြားကိစ္စအတွက် မြေပေါ်သို့ စေလွှတ်တော်မမူချေ။ ယင်းသို့စေလွှတ်တော်မမူသောအခါ မိစ္ဆာမိုက်တို့ကိုလည်း ခံတော်မူမည်မဟုတ်ချေ။
15|9|၉။	မှတ်သားကြလော့။ ငါအရှင်မြတ်သည် ကုရ်အာန်ကျမ်းတော်မြတ်ကို ထုတ်ပြန်ချပေးသနားတော်မူ၏။ ငါသာလျှင် ကျမ်းတော်၏ အစောင့်အထိန်းတော်မုချဖြစ်တော်မူ၏။
15|10|၁ဝ။	သင်တမန်တော်မပွင့်မီ ငါသည် ရှေးလူမျိုးအသီးသီးတို့ထံသို့ တမန်တော်များစေလွှတ်တော်မူလေ၏။
15|11|၁၁။	လူသားတို့သည် မိမိတို့ထံ၌ တမန်တော်မပွင့်လေမှ အကယ်၍ပွင့်မူ သူတို့သည် တမန်တော်ကို ကရော်ကမယ် ပြုကြ၏။
15|12|၁၂။	ငါအရှင်မြတ်သည် အပြစ်ရှိသူများ၏ စိတ်နှလုံးတွင် ယင်းသို့ဖြစ်စေတော်မူ၏။
15|13|၁၃။	ရှေးလူဟောင်းတို့၏ စံနမူနာသည် သူတို့ရှေ့တွင် ဖြစ်သွားသော်လည်း သူတို့သည် ကျမ်းတော်မြတ်ကို မယုံကြည် ကြချေ။
15|14|၁၄၊၁၅။	အကယ်၍ ငါအရှင်မြတ်သည် သူတို့အား နိဗ္ဗာန်တံခါးတပေါက်ကို ဖွင့်ပေးတော်မူ၍ သူတို့သည် ထိုတံခါးပေါက်ကို တက်ဝင်နေကြသော်လည်း သူတို့က အကျွနု်ပ်တို့သည် စုန်းပယောဂဖမ်းဆီးခံရသဖြင့် အမြင်မှောက်မှား၏ဟု ပြောကြလတ့ံ။
15|15|၁၄၊၁၅။	အကယ်၍ ငါအရှင်မြတ်သည် သူတို့အား နိဗ္ဗာန်တံခါးတပေါက်ကို ဖွင့်ပေးတော်မူ၍ သူတို့သည် ထိုတံခါးပေါက်ကို တက်ဝင်နေကြသော်လည်း သူတို့က အကျွနု်ပ်တို့သည် စုန်းပယောဂဖမ်းဆီးခံရသဖြင့် အမြင်မှောက်မှား၏ဟု ပြောကြလတ့ံ။
15|16|၁၆။	အမှန်မှာ ငါအရှင်မြတ်သည် ကောင်းကင်ဘုံ၌ နက္ခတ်တာရာဗိမာန်များကို စီရင်ထားတော်မူ၏။ ငါသည် ကောင်းကင်ဘုံကို ရှုမြင်ရသူအဖို့ရာ တင့်တယ်သိုက်မြိုက်စွာတန်ဆာဆင်ယင်ထားတော်မူ၏။
15|17|၁၇။	ထို့အပြင်ငါအရှင်မြတ်သည် ကောင်းကင်ဘုံကို နှင်ထုတ်ခြင်းဒဏ်တော်ခံရသောရှိုင်တန်မာရ်နတ်များမှ ကာကွယ် စောင့်ရှောက်ထားတော်မူ၏။
15|18|၁၈။	သို့စောင့်ရှောက်လျက် ရှိုင်တန်မာရ်နတ်အချို့သည် ကောင်းကင်ဘုံသို့ တက်၍ ချောင်းမြောင်းနားထောင်ကြလျှင် သူတို့ကို မီးတောက်မီးလျှံက လိုက်လောင်လတ့ံ။
15|19|၁၉။	ထို့အပြင်ငါအရှင်မြတ်သည် မဟာပထဝီမြေကြီးကို ဖြန့်ခင်းတော်မူ၏။ ထိုမြေပေါ်တွင် တောင်ငယ်တောင်ကြီးကို မြဲမြံစွာဖန်ဆင်းထားတော်မူ၏။ သင့်တော်သောကောက်ပဲသီးနှံအမျိုးမျိုးကို ပေါက်ရောက်စေတော်မူ၏။
15|20|၂ဝ။	ငါသည် သင်တို့အား ကမ္ဘာပေါ်၌ အသက်မွေးဝမ်းကျောင်းများကို ပေးသနားတော်မူ၏။ ထို့အပြင် သင်တို့မကျွေး မွေးသောသက်ရှိသက်မဲ့တို့ကိုလည်း အသက်မွေးဝမ်းကျောင်းများပေးသနားတော်မူ၏။
15|21|၂၁။	ခပ်သိမ်းကုန်သောအရာဝထ္ထုများသည် ငါ့အထံတော်မှာသာရှိ၏။ ထိုဝထ္ထုများကို သင့်လျော်ရုံမျှသာ ကမ္ဘာမြေပေါ် သို့ ချပေးသနားတော်မူ၏။
15|22|၂၂။	ထို့အပြင်ငါသည် မြေသြဇာကောင်းစေသောလေများကို တိုက်ခတ်စေတော်မူ၏။ မိုးကောင်းကင်မှ မိုးရွာသွန်းစေ တော်မူ၏။ ထိုရေကို သင်တို့သောက်ဖို့ရာ ပေးသနားတော်မူ၏။ ထိုရေကို ထိန်းသိမ်းရသူတို့မဟုတ်ချေ။
15|23|၂၃။	မှတ်သားကြလော့။ ငါသာလျှင် အသက်ရှင်ခြင်း၊ သေခြင်းတို့ကို စီရင်တော်မူ၏။ ငါသည် ဝေနေယျသတ္တဝါ အပေါင်းတို့၏ အမွေစားအမွေခံဖြစ်တော်မူ၏။
15|24|၂၄။	အကယ်စင်စစ် ငါသည် သင်တို့အနက် စိတ်အားထက်သန်လျင်မြန်သူနှင့် ပျင်းရိဖင့်နွဲသောအပေါင်းတို့ကို အကုန်အစင်သိမြင်တော်မူ၏။
15|25|၂၅။	မှတ်သားလော့။ သင်၏ ကျေးဇူးတော်သခင်သည် သူတို့အားလုံးကို အတူတကွစုဆောင်းတော်မူမည်။ မှတ်သား လော့၊ အရှင်မြတ်သည် လိမ္မာတော်မူ၏။ သိတော်မူ၏။
15|26|၂၆။	ငါအရှင်မြတ်သည် လူသားကို ရွှံ့မြေခဲမှ မုချဧကန်ပုံသွင်းဖန်ဆင်းတော်မူ၏။
15|27|၂၇။	လူသားတို့ကို မဖန်ဆင်းမီ ငါသည် ဂျင်နတ်သားတို့ကို မီးမှ ဖန်ဆင်းတော်မူ၏။
15|28|၂၈။	မှတ်သားလော့။ သင်၏ ကျေးဇူးတော်သခင်သည် ကောင်းကင်တမန်များအား ကြည့်လော့။ ငါသည် ရွှံ့မြေစေးမှ ပုံသွင်းပြီးလျှင် လူသားကို ဖန်ဆင်းတော်မူမည်။
15|29|၂၉။	ထို့ကြောင့် ငါသည် သူ့ကို ဖန်ဆင်းတော်မူပြီး၍ သူ၏ ကိုယ်တွင်းသို့ ငါ၏ ဝိညာဉ်တော်မှ မှုတ်သွင်းတော်မူပြီး သည်နှင့်တပြိုင်နက် သင်တို့သည် သူ့အား ဝပ်တွားရှိခိုးကြလော့ဟု ဗျာဒိတ်တော်ပေးတော်မူ၏။
15|30|၃ဝ။	ထို့ကြောင့် ကောင်းကင်တမန်တော်အပေါင်းတို့သည် လူသားကို ဦးခေါင်းဝပ်လျှိုးရှိခိုးပူဇော်ကြကုန်၏။
15|31|၃၁။	သို့သော်အီဗလစ်မာရ်နတ်မူကား ဦးချသူတို့ဘောင်တွင် မပါရန် ငြင်းဆိုသည်။
15|32|၃၂။	ထိုအခါအလ္လာဟ်အရှင်မြတ်သည် အီဗလစ်၊ နင်သည် ပျပ်ဝပ်ဦးချသူတို့ဘောင်တွင် အဘယ်ကြောင့်မပါဝင် သနည်းဟု မေးမြန်းတော်မူ၏။
15|33|၃၃။	အီဗလစ်က အရှင်မြတ်၊ ရွှံ့မြေစေးမှ ဖန်ဆင်းတော်မူသောလူသားကို အကျွနု်ပ်သည် အဘယ်ကြောင့်ပျပ်ဝပ် ဦးချရပါမည်နည်းဟု တင်လျှောက်၏။
15|34|၃၄။	အလ္လာဟ်အရှင်မြတ်က နင်သည် ဤနေရာမှ ထွက်သွားလော့၊ အကြောင်းမူကား နင်သည် နှင်ထုတ်ထားသော သူအမှန်ပင်ဖြစ်၏။
15|35|၃၅။	ထို့အပြင် မှတ်သားလော့။ ငါအရှင်မြတ်၏ ကျိန်ဆဲတော်မူခြင်းသည် တရားစီရင်တော်မူသောနေ့ကြီးတိုင်အောင် နင်၏ အပေါ်သို့ ကျရောက်မည်ဟု မိန့်တော်မူ၏။
15|36|၃၆။	ထိုအခါအီဗလစ်က အို-အကျွန်ုပ်၏ ကျေးဇူးတော်သခင်၊ အကျွနု်ပ်အား ရှင်ပြန်ထမြောက်ရသောနေ့တိုင်အောင် အချိန်ပေးသနားတော်မူပါဟု လျှောက်၏။
15|37|၃၇၊၃၈။	အရှင်မြတ်က ကောင်းပြီ၊ သင်သည် သတ်မှတ်ထားတော်မူသောအချိန်ကာလတိုင်အောင် စောင့်ဆိုင်းခွင့်ရ၏ဟု ဗျာဒိတ်ချတော်မူ၏။
15|38|၃၇၊၃၈။	အရှင်မြတ်က ကောင်းပြီ၊ သင်သည် သတ်မှတ်ထားတော်မူသောအချိန်ကာလတိုင်အောင် စောင့်ဆိုင်းခွင့်ရ၏ဟု ဗျာဒိတ်ချတော်မူ၏။
15|39|၃၉။	ထိုအခါ အီဗလစ်က အို-အကျွနု်ပ်၏ ကျေးဇူးတော်သခင်၊ အရှင်သည် အကျွနု်ပ်အား မိစ္ဆာလမ်းမှားသို့ ပို့ဆောင်တော်မူသဖြင့်၊ အကျွနု်ပ်လည်း ကမ္ဘာမြေပေါ်တွင် လမ်းမှားကို လူသားတို့အဖို့အရာ လှပတင့်တယ် မက်လောက်ဖွယ်အောင် အမှန်ပင်ဆင်ယင်၍ လူသားတိုင်းကို လမ်းမှားသို့ ဖျားယောင်းသွေးဆောင်ပါမည်။
15|40|၄ဝ။	သို့သော် အရှင်အား ကြီးစွာသစ္စာရှိသောကျေးတော်မျိုးကျွန်တော်မျိုးအစစ်တို့ကိုမူကား အကျွနု်ပ်မလှည့်စားပါဟု တင်လျှောက်၏။
15|41|၄၁။	အလ္လာဟ်အရှင်မြတ်က ယင်းသည် ငါ့အတွက် လမ်းမှန်ဖြစ်၏။
15|42|၄၂။	မှတ်သားလော့။ သင်၏ နောက်သို့ လိုက်သူ၊ ဆိုဆုံးမ၍ မရသူများမှတပါး၊ အခြားသောငါ၏ ကျေးကျွန်များ အပေါ်တွင် နင်သည် သြဇာတိက္ကမတစုံတရာရှိမည်မဟုတ်ချေ။
15|43|၄၃။	ထို့အပြင် မှတ်သားလော့။ နင်၏ နောက်လိုက်အားလုံးတို့အတွက် အဝီစိငရဲသည် ဂတိထားတော်မူသောဋ္ဌာန ဖြစ်၏။
15|44|၄၄။	ထိုငရဲတွင် တံခါးပေါက်ခုနစ်ပေါက်ရှိ၏။ တံခါးပေါက်တစ်ခုစီမှာ သတ်မှတ်ထားသောဝေစုရှိ၏။
15|45|၄၅။	မှတ်သားကြလော့။ ဒုစရိုက်အပြစ်များကို ရှောင်ကြဉ်သူတို့မူကာ ဥယျာဉ်များနှင့် စိမ့်စမ်းများတို့အတွင်း၌ ရှိ၏။
15|46|၄၆။	သူတို့အား သင်တို့သည် ဥယျာဉ်တော်များသို့ ဘေးရန်ကင်းမဲ့၊ အေးချမ်းစွာဝင်ကြလော့ဟု ဗျာဒိတ်တော်ချတော် မူ၏။
15|47|၄၇။	ထို့အပြင် ငါအရှင်မြတ်သည် သူတို့၏ စိတ်နှလုံးအတွင်းရှိ ရန်ငြိုးထားခြင်စိတ်သဘောကို ဖယ်နှုတ်ပစ်တော်မူ၏။ သူတို့သည် ပလ္လင်များပေါ်၌ မျက်နှာချင်းဆိုင်၍ ခင်ခင်မင်မင်စံစားနေထိုင်ကြ၏။
15|48|၄၈။	သူတို့သည် နိဗ္ဗာန်ဥယျာဉ်တော်များ၌ အပင်ပန်းမခံရချေ။ နိဗ္ဗာန်မှ နှင်ထုတ်ခြင်းလည်း မခံရချေ။
15|49|၄၉။	မိုဟမ္မဒ်၊ ငါသည် အမှန်ပင် အပြစ်လွှတ်တော်မူထသောအရှင်၊ ကောင်းကြီးမင်္ဂလာပေးသနားတော်မူထသော အရှင်ဖြစ်တော်မူကြောင်းကို သင်သည် ငါ၏ ကျေးကျွန်တို့အား ဟောကြားကြေငြာလော့။
15|50|၅ဝ။	တဖန် သူတို့အား ငါ၏ အပြစ်ဒဏ်တော်သည် အလွန်ပင်ကြောက်မက်ဖွယ်ကောင်းကြောင်းကိုလည်း ဟောကြား လော့။
15|51|၅၁။	တဖန် သူတို့အား တမန်တော်အေဗရာဟမ်၏ ဧည့်သည်တော်များအကြောင်းကိုလည်း မြွက်ကြားလော့။
15|52|၅၂။	ထိုဧည့်သည်တော်များသည် တမန်တော်အေဗရာဟမ်ထံ လာရောက်၍ အေးချမ်းသာယာပါစေသော်ဝ်ဟု မေတ္တာပို့ နှုတ်ဆက်ကြ၏။ တမန်တော်က အကျွနု်ပ်တို့သည် သင်တို့ကို အမှန်ပင်ကြောက်ရွံ့ပါ၏ဟု ဆို၏။
15|53|၅၃။	သူတို့က မကြောင်ပါလင့်၊ အမှန်မှာ အကျွနု်ပ်တို့သည် အသင့်ထံသို့ ပညာရှိသားကောင်းရတနာပါးရမည့်သတင်း ကောင်းကို ယူဆောင်လာပါသည်ဟု ပြန်ပြောကြ၏။
15|54|၅၄။	သူက အသက်ကြီးရင့်အိုမင်းမစွမ်းဖြစ်နေသည့်အကျွနု်ပ်အား သားရတနာရမည်ဟူသောသတင်းကောင်းကို ပေးကြပါသလော။ သင်တို့၏ သတင်းသည် အဘယ်သို့မှန်နိုင်ပါအ့ံနည်းဟု အ့ံသြခြင်းနှင့်ပြောပြ၏။
15|55|၅၅။	သူတို့က အကျွနု်ပ်တို့သည် သင့်ထံသို့ မင်္ဂလာရှိသောသတင်းမှန်ကို ယူလာခဲ့ပါသည်။ ထို့ကြောင့်သင်သည် စိတ်ပျက်အားလျှော့သူတို့ဘောင်တွင် မပါမဝင်ပါနှင့်ဟု ဆိုကြ၏။
15|56|၅၆။	သူက လမ်းမှားသွားသူမှတပါး အဘယ်သူသည် မိမိ၏ ကျေးဇူးတော်သခင်၏ ကောင်းကြီးမင်္ဂလာတော်ကို မမျှော်လင့်ပဲ အားလျော့သနည်းဟု ပြန်ပြော၏။
15|57|၅၇။	တဖန် သူက အို-အလ္လာဟ်အရှင်မြတ်၏ စေတမန်တော်တို့၊ ထို့အပြင်သင်တို့၌ အဘယ်အမှုအခင်းရှိပါသနည်းဟု မေးမြန်း၏။
15|58|၅၈၊၅၉။	သူတို့က ပြောကြသည်၊ တမန်တော်လွတ်၏ အိမ်သူအိမ်သားများမှတပါး အပြစ်ရှိသောလူမျိုးတစုထံသို့ အကျွနု်ပ် တို့ကို စေလွှတ်လိုက်တော်မူ၏။ သူ၏ မိန်းမမှတပါး အခြားအိမ်သူအိမ်သားတို့ကို အကျွနု်ပ်တို့ကယ်နှုတ်မည်။
15|59|၅၈၊၅၉။	သူတို့က ပြောကြသည်၊ တမန်တော်လွတ်၏ အိမ်သူအိမ်သားများမှတပါး အပြစ်ရှိသောလူမျိုးတစုထံသို့ အကျွနု်ပ် တို့ကို စေလွှတ်လိုက်တော်မူ၏။ သူ၏ မိန်းမမှတပါး အခြားအိမ်သူအိမ်သားတို့ကို အကျွနု်ပ်တို့ကယ်နှုတ်မည်။
15|60|၆ဝ။	သူ၏ ဇနီးမယားမှာမူကား ကျန်ရစ်သူတို့အတွင်းတွင် ပါဝင်ရမည်ဟု ငါအမိန့်ချတော်မူပြီ။
15|61|၆၁၊၆၂။	ကောင်းကင်တမန်တော်တို့သည် တမန်တော်လွတ်၏ အိမ်သို့ ရောက်လာသောအခါ သူက သင်တို့သည် အကျွနု်ပ်မသိမကျွမ်းသူတို့မုချဖြစ်ပါ၏ဟု ဆို၏။
15|62|၆၁၊၆၂။	ကောင်းကင်တမန်တော်တို့သည် တမန်တော်လွတ်၏ အိမ်သို့ ရောက်လာသောအခါ သူက သင်တို့သည် အကျွနု်ပ်မသိမကျွမ်းသူတို့မုချဖြစ်ပါ၏ဟု ဆို၏။
15|63|၆၃။	သူတို့က အမှန်ကို ဆိုသော်၊ အကျွနု်ပ်တို့သည် သူတို့မယုံကြည်၊ ငြင်းခုံနေသောအရာကို သင့်ထံသို့ ယူဆောင် လာပါ၏။
15|64|၆၄။	ထို့အပြင် အကျွနု်ပ်တို့သည် သင့်ထံသို့ သစ္စာတရားတော်ကို ယူလာခဲ့ပါ၏။ အကျွနု်ပ်တို့သည် မုချဧကန်အမှန် ကို ဆိုသူများဖြစ်ကြပါ၏။။
15|65|၆၅။	ထို့ကြောင့်ညဉ့်ကာလအချိန်တွင် သင်၏ အိမ်ထောင်သူအိမ်ထောင်သားတို့နှင့်တကွ၊ ဤအရပ်ဒေသမှ ထွက်သွား ပါလော့၊ သင်သည် သူတို့၏ နောက်မှ လိုက်ပါသွားကုန်လော့။ သင်တို့အနက် တစုံတယောက်မှ ပြန်လှည့်မလာပဲ အမိန့်ပေးတော်မူရာသို့ ထွက်သွားကြပါလော့ဟု ပြောဆိုကြ၏။
15|66|၆၆။	ငါအရှင်မြတ်သည် သူ့အား သူတို့အနက် ဒုစရိုက်ပြစ်မှုကျူးလွန်သူတို့ကို နံနက်စောစောတွင် ချေမှုန်းပစ်မည်ကို ထင်ရှားစေတော်မူ၏။
15|67|၆၇။	တမန်တော်လွတ်၏ မြို့သားတို့သည် ၎င်းထံတွင် ဧည့်သည်များလာသည့်သတင်းကို ကြားရသဖြင့် သူ့ထံသို့ ဝမ်းမြောက်ဝမ်းသာစွာလာကြ၏။
15|68|၆၈။	သူက ဤလူများသည် ငါ၏ ဧည့်သည်များဖြစ်ကြ၏။ သူတို့ကို မပြစ်မှားကြလင့်။
15|69|၆၉။	သင်တို့သည် အလ္လာဟ်အရှင်မြတ်အား ကြောက်ရွံ့ကြလော့။ ငါ့ကို အရှက်မခွဲကြလင့်ဟု ဆို၏။
15|70|၇ဝ။	သူတို့က အကျွနု်ပ်တို့သည် သင့်အား ဧည့်သည်အာဂန္တုကို လက်မခံဖို့ တားမြစ်ထားသည်မဟုတ်လောဟု မေးကြ၏။
15|71|၇၁။	သူက သင်တို့သည် မေထုန်မှီဝဲလိုပါလျှင်၊ သည်မှာ ငါ၏ သမီးတို့ရှိကြ၏ဟု ပြော၏။
15|72|၇၂။	မိုဟမ္မဒ်၊ သင်အသက်နှင့်ရှိကြောင်း မှန်သကဲ့သို့၊ သူတို့သည် နီးကပ်လာနေသောသေကျေပျက်စီးရာသို့ မိုက်မဲ တွေဝေ၊ မသိမမြင်အကန်းပမာ အမှန်ပင်သွားကြ၏။
15|73|၇၃။	နံနက်မိုးသောက်ကာလ၊ အလွန်ကြောက်မက်ထိတ်လန့်ဖွယ်သောအသံကြီးသည် သူတို့ကို ဖမ်းဆီး၏။
15|74|၇၄။	ထိုအခါ ငါအရှင်မြတ်သည် သူတို့အား ဗရုန်းဗရင်းရှုပ်ပွေသွားစေတော်မူ၏။ သူတို့အပေါ်သို့ လောင်ကျွမ်းနေသော ရွှံ့ခဲမိုးရွာသွန်းချတော်မူ၏။
15|75|၇၅။	မှတ်သားကြလော့၊ သက်သေသာဓကတော်များကို ဖတ်တတ်သူတို့ ဤအဖြစ်အပျက်များ၌ သာဓကတော်များ အမှန်ပင်ပါရှိ၏။
15|76|၇၆။	မှတ်သားကြလော့၊ သူတို့၏ နေရပ်ဒေသသည် မပျောက်ကွယ်သေးပဲ လမ်းမတော်ကြီးတစ်ခုအပေါ်၌ ရှိ၏။
15|77|၇၇။	မှတ်သားကြလော့၊ ဤအချင်းအရာများ၌ ယုံကြည်သူတို့အဖို့အရာ သာဓကတော်တစ်ပါးပါရှိ၏။
15|78|၇၈။	ထို့အပြင် တောတွင်းနေသူခေါ် မဒယမ်လူမျိုးတို့သည်လည်း ဒုစရိုက်မကောင်းမှုကို ကျူးလွန်သူများအမှန်ဖြစ် ကြ၏။
15|79|၇၉။	ထို့ကြောင့် ငါအရှင်မြတ်သည် သူတို့ကို လက်စားချေတော်မူ၏။ ထိုသူတို့နေထိုင်သောမြို့နှစ်မြို့စလုံးပင် ခရီးလမ်းမတော်၌ ရှိကြ၏။ လူမြင်ကွင်းတွင် ထင်ရှားစွာတည်ရှိ၏။
15|80|၈ဝ။	ထို့အပြင်ဟဂျာရ်နယ်မြေ၌ မှီတင်းနေထိုင်သောသူတို့သည်လည်း ငါအရှင်မြတ်၏ တမန်တော်တို့ကို မယုံကြည်၊ ငြင်းပယ်ကြ၏။
15|81|၈၁။	ထို့အပြင်ငါသည် သူတို့အား ငါနှုတ်ကပတ်တော်များကို ချပေးသနားတော်မူ၏။ သို့သော်သူတို့သည် ထိုတရား တော်များကို ချပေးသနားတော်မူ၏။ သို့သော်သူတို့သည် ထိုတရားတော်များကို မနှစ်သက်ကြချေ။
15|82|၈၂။	သူတို့သည် တောင်များကို ဖောက်ထွင်း၍ နေအိမ်ဆောက်လုပ်ပြီးလျှင် ဘေးဘယာကင်းကွာလုံခြံုစွာနေကြ၏။
15|83|၈၃။	သို့သော်မိုးသောက်အာရုဏ်တက်တွင် သူတို့ကို အလွန်ကြောက်မက်ဖွယ်ကောင်းသောအသံကြီးက ဖမ်းဆီး၏။
15|84|၈၄။	ထိုအခါ သူတို့အမြတ်အစွန်းအကျိုးစီးပွားဖြစ်သည်ဟု မှတ်သောအရာတို့သည် သူတို့အား အကျိုးမပေး၊ အချည်းနှီးသာဖြစ်ကုန်၏။
15|85|၈၅။	ငါသည် မိုးမြေနှင့် မိုးမြေစပ်ကြားရှိရှိသမျှအရာဝထ္ထုအပေါင်းတို့ကို အကျိုးမဲ့အကြောင်းမဲ့ဖန်ဆင်းတော်မူသည် မဟုတ်၊ မှန်ကန်မှုထင်ရှားစေခြင်းငှာဖြစ်၏။ အချိန်တော်ကြီးသည် မုချဧကန်လာနေသည်။ ထို့ကြောင့်မိုဟမ္မဒ်၊ သင်သည် အပြစ်လွှတ်ခြင်းကို သဘောကြည်ဖြူ၍ မေတ္တာရှေ့ထား၍ ပြုလော့။
15|86|၈၆။	မှတ်သားလော့၊ သင်၏ ကျေးဇူးတော်သခင်သည် သဗ္ဗညုတဉာာဏ်တော်အရှင်၊ ဖန်ဆင်းတော်မူသောအရှင် ဖြစ်တော်မူသောအရှင်ဖြစ်တော်မူ၏။
15|87|၈၇။	ငါသည် မကြာခဏဖတ်ရွတ်ရသောဂါထာတော်ခုနစ်ပါးနှင့် ကုရ်အာန်ကျမ်းတော်ကြီးကို သင့်အား ထုတ်ပြန် ချပေးသနားတော်မူ၏။
15|88|၈၈။	ငါက မိစ္ဆာဒိဋ္ဌိတို့အနက် စုံတွဲများအား ပေးသနားတော်မူသောလောကီစည်းစိမ်ကို သင်တမန်တော်၊ တပ်မက် မောခြင်းနှင့်မကြည့်လင့်၊ သူတို့အတွက်ကြောင့်လည်း ပူဆွေးခြင်းမရှိလင့်။ သို့သော်ယုံကြည်သူတို့ကို သနား ကြင်နာယုယလော့။
15|89|၈၉။	ထို့အပြင် သင်ဟောကြားလော့။ မုချဧကန်ငါသည် သတိပေးသူရိုးရိုးသာဖြစ်၏။
15|90|၉ဝ၊၉၁။	လူသားတို့ကို ဂိုဏ်းအမျိုးမျိုးခွဲသောသူတို့နှင့် ကုရ်အာန်ကျမ်းတော်မြတ်ကို အပိုင်းပိုင်းအစစပြုလုပ်သောသူတို့ ထံသို့ ငါအရှင်မြတ်စေလွှတ်တော်မူသောတမန်တော်ဖြစ်၏။
15|91|၉ဝ၊၉၁။	လူသားတို့ကို ဂိုဏ်းအမျိုးမျိုးခွဲသောသူတို့နှင့် ကုရ်အာန်ကျမ်းတော်မြတ်ကို အပိုင်းပိုင်းအစစပြုလုပ်သောသူတို့ ထံသို့ ငါအရှင်မြတ်စေလွှတ်တော်မူသောတမန်တော်ဖြစ်၏။
15|92|၉၂၊၉၃။	သင်၏ ကျေးဇူးတော်သခင်၏ တန်ခိုးတော်အားဖြင့် ငါတို့သည် သူတို့အားလုံးကို တစ်ယောက်မကျန်သူတို့ ပြုကျင့်လေ့ရှိသောအမှုအခင်းအကြောင်းကို စစ်ကြောတော်မူမည်။
15|93|၉၂၊၉၃။	သင်၏ ကျေးဇူးတော်သခင်၏ တန်ခိုးတော်အားဖြင့် ငါတို့သည် သူတို့အားလုံးကို တစ်ယောက်မကျန်သူတို့ ပြုကျင့်လေ့ရှိသောအမှုအခင်းအကြောင်းကို စစ်ကြောတော်မူမည်။
15|94|၉၄။	ထို့ကြောင့် သင့်ထံသို့ ကျရောက်လာသောဗျာဒိတ်တော်ကို ဟောကြားကြေငြာလော့။ ဆင်းတုရုပ်ပွားကိုးကွယ် သောသူတို့ထံမှ ဆုတ်ခွာလော့။
15|95|၉၅။	မှတ်သားလော့၊ ငါသည် သင့်အား သင့်ကို သရော်သူတို့မှ ကာကွယ်စောင့်ရှောက်တော်မူ၏။
15|96|၉၆။	ထိုသူတို့သည် ဘုရားတုများကို အလ္လာဟ်အရှင်မြတ်နှင့် တွဲဖက်ကြ၏။ သို့သော်သူတို့သိရလတ့ံ။
15|97|၉၇။	ထိုသူတို့ကဲ့ရဲ့ပြစ်တင်မှုသည် သင်တို့အား တခါတရံစိတ်မကြည်မသာဖြစ်စေသည်ကို ငါသည် ကောင်းစွာသိတော် မူ၏။
15|98|၉၈။	သို့သော်သင်သည် မိမိ၏ ကျေးဇူးတော်သခင်၏ ဂုဏ်ကျေးဇူးတော်ကို ရင့်ကျူးလော့။ အရှင်မြတ်အား ဝပ်တွား ရှိခိုးပူဇော်သူတို့ဘောင်တွင် ပါဝင်လော့။
15|99|၉၉။	ထို့အပြင် သင်သည် မိမိ၏ ကျေးဇူးတော်သခင်ကို သေသည့်တိုင်အောင် ခဝပ်ကိုးကွယ်လော့။
16|1|၁။	အလ္လာဟ်အရှင်မြတ်၏ အမိန့်တော်သည် ကျရောက်လာလတ့ံ။ ထို့ကြောင့်သင်တို့သည် အမိန့်တော်အဆော တလျင်ကျရောက်ဖို့ရာ မတောင့်တကြလင့်၊ အရှင်မြတ်သည် သူတို့တွဲဖက်သောဘုရားတုများထက် သာလွန် မြင့်မြတ်စုံလင်တော်မူ၏။
16|2|၂။	အလ္လာဟ်အရှင်မြတ်သည် မိမိ၏ ကျေးကျွန်များအနက် အလိုရှိတော်မူသောပုဂ္ဂိုလ်ထံသို့ ကောင်းကင်တမန်တော် များကို မိမိ၏ ဗျာဒိတ်တော်နှင့်တကွ စေလွှတ်တော်မူ၏။ ထိုဗျာဒိတ်တော်မှာ ငါအရှင်မြတ်မှတပါး အခြားအရှင် မြတ်မှတပါး အခြားအရှင်သခင်မရှိဟု သင်သည် လူသားအပေါင်းတို့ကို ဟောကြားဆုံးမလော့။ ထို့ကြောင့် သင်တို့သည် ငါ့အား ကြောက်ရွံ့ကြလော့။
16|3|၃။	အရှင်မြတ်သည် မိုးကောင်းကင်နှင့် ကမ္ဘာမြေကြီးကို မုချဧကန်ဖန်ဆင်းတော်မူ၏။ သူတို့တွဲဖက်သောဘုရားတု များထက် သာလွန်ကြီးမြင့်ထူးမြတ်လှပါ၏။
16|4|၄။	အရှင်မြတ်သည် လူသားကို အရည်တပေါက်မှ ဖန်ဆင်းတော်မူ၏။ သို့ပါလျက် သူသည် အရှင်မြတ်အား ဗြောင်ရန်မူသူဖြစ်၏။
16|5|၅။	ထို့အပြင် အရှင်မြတ်သည် ခြေလေးချောင်းတိရိစ္ဆာန်များကို ဖန်ဆင်းတော်မူ၏။ ထိုတိရိစ္ဆာန်များမှ သင်တို့သည် အနွေးထည်ကို ရရှိကြ၏။ ထို့အပြင်၎င်းတို့ကို အမျိုးမျိုးသုံးစွဲရကြ၏။ အသားကိုလည်း စားရကြ၏။
16|6|၆။	သင်တို့သည် ထိုတိရိစ္ဆာန်များကို အိမ်သို့ ပြန်မောင်းလာသောအခါ၌လည်းကောင်း၊ စားကျက်သို့ မောင်းသွားသော အခါ၌လည်းကောင်း၊ ၎င်းတို့သည် သင်တို့အဖို့အရာ လှပတင့်တယ်ရှုချင်ဖွယ်ဖြစ်၏။
16|7|၇။	ထို့အပြင်သင်တို့သည် အလွန်ခဲယဉ်းစွာသွားရသောနေရာအရပ်သို့၊ ၎င်းတို့သည် သင်တို့၏ အထုပ်အပိုးများကို သည်ပိုးရွက်ဆောင်၏။ မှတ်သားကြလော့။ သင်တို့၏ အရှင်သခင်သည် အလွန်သနားကြင်နာတော်မူ၏။ ကောင်းကြီးမင်္ဂလာပေးသနားတော်မူ၏။
16|8|၈။	ထို့အပြင်အရှင်မြတ်သည် သင်တို့စီးနင်းသွားလာဖို့ရာသော်လည်းကောင်း၊ ခန့်ငြားတင့်တယ်ဖို့ရာသော်လည်း ကောင်း၊ မြင်း၊ မြည်းတိရိစ္ဆာန်များကို ဖန်ဆင်းတော်မူ၏။ ထို့အပြင်သင်တို့မသိသောအရာများကိုလည်း ဖန်ဆင်း တော်မူ၏။
16|9|၉။	ထို့အပြင်အရှင်မြတ်အဖို့မှာ လမ်းညွှန်ပြခြင်းဖြစ်၏။ လမ်းအချို့တို့သည် မဖြောင့်မမတ် ကွေ့ကောက်၏။ အကယ်၍ အရှင်မြတ်အလိုတော်ရှိခဲ့ပါလျှင် သင်တို့အားလုံးအား လမ်းမှန်ကို ပြတော်မူခဲ့လတ့ံ။
16|10|၁ဝ။	အရှင်မြတ်သည် မိုးကောင်းကင်မှ ရေသွန်းချတော်မူ၏။ ထိုရေမှ သင်တို့သောက်ရေရကြ၏။ ထိုရေမှ သစ်ပင် ဝါးပင်များပေါက်ရောက်ကြ၏။ ထိုသစ်ပင်ဝါးပင်၏ အရွက်အလက်များကို သင်တို့သည် မိမိတို့၏ ခြေလေးချောင်း တိရိစ္ဆာန်များအား ကျွေးမွေးကြ၏။
16|11|၁၁။	အရှင်မြတ်သည် ထိုရေအားဖြင့် သင်တို့အဖို့ သံလွင်သီး၊ စွန်ပလွံသီး၊ အသီးအမျိုးမျိုးစသည့်အသီးအနှံများ ကို သီးစေတော်မူ၏။ မှတ်သားကြလော့၊ ဤအချင်းအရာ၌ တွေးတောဆင်ခြင်တတ်သူတို့အဖို့အရာ သာဓက တော်အမှန်ပင်ဖြစ်၏။
16|12|၁၂။	ထို့အပြင်အရှင်မြတ်သည် နေ့နှင့်ညဉ့်၊ နေနှင့်လတို့အား သင်တို့၏ အကျိုးကို ဆောင်စေတော်မူ၏။ အရှင်မြတ်၏ ဗျာဒိတ်တော်အတိုင်း နက္ခတ်တာရာတို့လည်း သင်တို့အကျိုးကို ဆောင်ရ၏။ မှတ်သားကြလော့၊ ဤအကြောင်း အရာ၌ အသိဉာာဏ်ရှိသူတို့အဖို့ သာဓကတော်များအမှန်ပင်ပါရှိ၏။
16|13|၁၃။	ထို့အပြင်အရှင်မြတ်သည် သင်တို့အဖို့အရာ ကမ္ဘာမြေပေါ်တွင် ခပ်သိမ်းကုန်သောအရာတို့ကို ဖန်ဆင်းထားတော် မူ၏။ ထိုအရာများသည် အဆင်း၊ အရောင်ကွဲပြားကြ၏။ အထူးထူးအခြားခြားဖြစ်ကြ၏။ မှတ်သားကြလော့။ ဤအဖြစ်အပျက်၌ ဂရုစိုက်ရသူတို့အဖို့ သာဓကတော်တစ်ပါးအမှန်ပင်ပါရှိ၏။
16|14|၁၄။	ထို့အပြင်အရှင်မြတ်သည် ပင်လယ်သမုဒ္ဒရာကို သင်တို့အဖို့အရာ အကျိုးဖြစ်ထွန်းစေတော်မူ၏။ ထိုပင်လယ် သမုဒ္ဒရာမှ သင်တို့စားဖို့ရာ လတ်ဆတ်သောအသားကို ရရှိ၏။ ထို့အပြင်ပုလဲစသည့်ဆင်မြန်းဖွယ်ရာများကိုလည်း ရရှိ၏။ ထို့အပြင်သင်သည် လှေသင်္ဘောများကို ပင်လယ်သမုဒ္ဒရာကို ဖြတ်သန်းသွားလာသည်ကို မြင်ရ၏။ ယင်းသို့သွားလာခြင်းမှာ သင်လူသားတို့သည် အရှင်မြတ်၏ ကျေးဇူးတော်ကို ရှာမှီးဖို့ရာလည်းဖြစ်၏။ ဂုဏ်ကျေးဇူး တော်ကို ချီးကျူးကောင်းချီးကျူးဖို့ရာလည်းဖြစ်၏။
16|15|၁၅။	ထို့အပြင်အရှင်မြတ်သည် သင်တို့လှုပ်ရှားသောအခါ ကမ္ဘာမြေကြီးမလှုပ်ရှား*****သွားလာဖို့ရာ လမ်းတွေ့ နိုင်ရန် မြစ်ကြီး၊မြစ်ငယ်၊လမ်းကြီး၊လမ်းငယ်အသွယ်သွယ်ကို ဖန်ဆင်းထားတော်မူ၏။
16|16|၁၆။	ထို့အပြင်တောင်ကုန်း၊ ကြယ်နက္ခတ်တာရာစသောအမှတ်သညာတို့ကို ဖန်ဆင်းထားတော်မူပါ၏။ ထိုအမှတ် သညာတို့အားဖြင့် လူသားတို့သည် သွားလာဖို့ရာ လမ်းတွေ့နိုင်ကြ၏။
16|17|၁၇။	ဖန်ဆင်းခြင်းကို ပြုသောအရှင်မြတ်သည် ဖန်ဆင်းခြင်းကို မပြုသူနှင့်အတူတူပင်လော၊ သို့ပါလျက် သင်တို့သည် သတိရကြမည်မဟုတ်လော။
16|18|၁၈။	အကယ်၍ သင်တို့သည် အလ္လာဟ်အရှင်မြတ်၏ ဂုဏ်ကျေးဇူးတော်များကို ရေတွက်ကြလျှင် ရေတွက်၍ မဆုံးနိုင် ချေ၊ မှတ်သားကြလော့၊ အလ္လာဟ်အရှင်မြတ်သည် မုချဧကန်အပြစ်လွှတ်တော်မူ၏။ ကောင်းကြီးမင်္ဂလာပေးသနား တော်မူ၏။
16|19|၁၉။	အလ္လာဟ်အရှင်မြတ်သည် သင်တို့ဖုံးကွယ်လျှို့ဝှက်ထားသောအရာများ၊ သင်တို့ထုတ်ဖော်ကြေငြာသောအရာ များကို သိတော်မူ၏။
16|20|၂ဝ။	အလ္လာဟ်အရှင်မြတ်မှတပါး သူတို့ကိုးကွယ်သောဘုရားတုတို့သည် တစုံတရာမျှမဖန်ဆင်းချေ၊ ဖန်ဆင်း ခြင်းကိုသာ ခံရကြ၏။
16|21|၂၁။	ထိုဘုရားပျက်တို့သည် အသက်မရှိ အသေသာဖြစ်၏။ ထို့အပြင်သူတို့သည် မိမိတို့ဘယ်အချိန်အခါတွင် ရှင်ပြန်ထ မြောက်ကြရမည်ကို မသိကြချေ။
16|22|၂၂။	သင်တို့၏ အရှင်သခင်သည် တဆူတည်းဖြစ်တော်မူ၏။ သို့သော်နောင်တမလွန်ဘဝကို မယုံကြည်သူတို့မှာမူကား သူတို့သည် မာနကြီးမားပလွှားသောကြောင့် သူတို့၏ စိတ်နှလုံးသည် အသိတရားကို ငြင်းပယ်ကြ၏။
16|23|၂၃။	မုချဧကန်အလ္လာဟ်အရှင်မြတ်သည် သူတို့ထိမ်ချန်လျှို့ဝှက်ထားသောအရာ၊ ထုတ်ဖော်ကြေငြာသောအရာအလုံးစုံ ကို အကုန်အစင်သိတော်မူ၏။ မှတ်သားကြလော့၊ အရှင်မြတ်သည် စိတ်ကြီးဝင်သောသူတို့ကို နှစ်သက်တော် မမူချေ။
16|24|၂၄။	ထို့အပြင်သူတို့အား ဟယ်-အချင်းတို့၊ သင်တို့၏ ကျေးဇူးတော်သခင်သည် သင်တို့အား အဘယ်ဗျာဒိတ်ကို ချပေးတော်မူသနည်းဟု မေးသောအခါ သူတို့က ရှေးလူဟောင်းတို့၏ ဒဏ္ဍာရီများသာဟု ဖြေဆို၏။
16|25|၂၅။	ရှင်ပြန်ထမြောက်ရသောနေ့တော်ကြီး၌ သူတို့သည် မိမိတို့ဝန်ထုပ်ဝန်ပိုးများကို လျှော့ပေါ့ခြင်းမရှိပဲ ပြည့်စုံစွာ ထမ်းရသည့်အပြင် သူတို့ပညာမဲ့သွေးဆောင်သောသူတို့၏ အထုပ်အပိုးအချို့ကိုလည်း ထမ်းရမည်။ သူတို့ ထမ်းရသောဝန်ထုပ်မှာ မကောင်းဆိုးဝါးဖြစ်၏။
16|26|၂၆။	သူတို့ထက်ရှေးကျသောသူတို့သည် အကြံအစည်ထုတ်ကြ၏။ ထို့ကြောင့်အလ္လာဟ်အရှင်မြတ်သည် သူတို့၏ အဆောက်အဦး၏ အခြေအမြစ်များကို ဖြိုဖျက်တော်မူ၏။ ထိုအခါအဆောက်အဦး၏ အမိုးအကာသည် သူတို့ အပေါ်သို့ အထက်မှ ပြိုကျ၏။ အပြစ်ဒဏ်တော်သည် အဘယ်နေရာမှာ ကျရောက်လာသည်ကို သူတို့မသိပဲ သူတို့အပေါ်သို့ ဆိုက်ရောက်လာ၏။
16|27|၂၇။	ထို့နောက်ရှင်ပြန်ထမြောက်ရသောနေ့တော်ကြီး၌ အရှင်မြတ်သည် ထိုအယူမှားသူတို့ကို အရှက်ခွဲတော်မူမည်။ ငါ၏ ဖက်စပ်သူများအဘယ်မှာနည်း။ သူတို့အတွက် နင်တို့သည် ငါ၏ တရားတော်ကို ခုခံတွန်းလှန်ကြ၏ဟု ဗျာဒိတ်တော်ချလတ့ံ။ ပညာအလင်းရောင်ရရှိသူတို့က ဤနေ့တော်ကြီး၌ မယုံကြည်သူတို့၏ အပေါ်သို့ အရှက် ကွဲခြင်းနှင့် မကောင်းဆိုးဝါးများသည် ကျရောက်ကြ၏။
16|28|၂၈။	ထိုသူများသည် မိမိကိုယ်ကို မိမိပြစ်မှားနေစဉ် ကောင်းကင်တမန်တော်များသည် သူတို့၏ အသက်ကို နှုတ်ယူ ကြ၏။ ထိုအခါသူတို့က အကျွနု်ပ်တို့သည် မကောင်းမှုများကို မကျူးလွန်ခဲ့ပါဟု လျှောက်ကြလတ့ံ။ ယင်းသို့ မဟုတ်ချေ။ အလ္လာဟ်အရှင်မြတ်သည် သင်တို့ပြုကျင့်သမျှအားလုံးကို သိတော်မူ၏။
16|29|၂၉။	ထို့ကြောင့်သင်တို့သည် အမြဲထာဝစဉ်နေထိုင်ဖို့ရာ အဝီစိငရဲထဲ ဝင်ကြလော့။ မာန်မာနထောင်လွှားသောသူတို့၏ ဗိမာန်သည် ပူဆွေးခြင်းအမှန်ပင်များပြား၏။
16|30|၃ဝ။	အကုသိုလ်မကောင်းမှုကို ရှောင်ရှားသူတို့အား သင်တို့၏ ကျေးဇူးတော်သခင်သည် အဘယ်ဗျာဒိတ်တော်ကို ချမှတ်တော်မူသနည်းဟု မေးမြန်း၏။ သူတို့က ကောင်းကြီးမင်္ဂလာအဖြာဖြာဟု ဖြေဆိုကြ၏။ ဤလောက၌ ကုသိုလ်ကောင်းမှုပွားများအ့ံ။ သူတို့အတွက် ဆုတော်ရှိ၏။ နောင်တမလွန်ဘဝရှိ ဘုံနန်းသည် သာလွန်မြင့်မြတ် လှ၏။ မကောင်းမှုကို ရှောင်ကြဉ်သူတို့၏ ဘုံပြဿဒ်သည် အလွန်ပင်နှစ်သက်ပျော်မွေ့ဖွယ်ကောင်းမည်။
16|31|၃၁။	သူတို့သည် နိဗ္ဗာန်ဥယျာဉ်တော်များကို ဝင်ရမည်။ ထိုဥယျာဉ်တော်အောက်တွင် စိမ့်စမ်း၊ မြစ်ချောင်းအသွယ်သွယ် စီးဆင်းလျက်ရှိ၏။ ထိုဥယျာဉ်တော်များ၌ သူတို့သည် မိမိတို့အလိုရှိသမျှတောင့်တသမျှအလုံးစုံကို ရရှိကြမည်။ အလ္လာဟ်အရှင်မြတ်သည် ဒုစရိုက်မှုကို ရှောင်ကြဉ်သူတို့အား ပြန်ဆပ်တော်မူ၏။
16|32|၃၂။	သူတော်ကောင်းဘဝတွင် မိမိတို့၏ အသက်ဝိညာဉ်များကို ကောင်းကင်တမန်တော်များ၊ နှုတ်ယူသောသူများ၊ သူတို့အား အို-သူတော်ကောင်းအပေါင်းတို့၊ အေးချမ်းသာယာမှုသည် သင်တို့အပေါ်သို့ သက်ရောက်ပါစေ သော်ဝ်။ သင်တို့ပြုကျင့်သောကုသိုလ်ကောင်းမှုအဟုန်ကြောင့် နိဗ္ဗာန်ဥယျာဉ်တော်ကြီးကို ဝင်ရောက်ကြပါလော့ဟု ပြောဆိုကြ၏။
16|33|၃၃။	မိစ္ဆာဒိဋ္ဌိမိုက်တို့သည် ကောင်းကင်တမန်တော်များ သူတို့ထံလာရောက်ခြင်း၊ သို့မဟုတ် သင်၏ ကျေးဇူးတော် သခင်၏ အမိန့်တော်ကျရောက်လာခြင်းမှတပါး၊ မည်သည့်အရာကို စောင့်ဆိုင်းမျှော်လင့်ကြသနည်း၊ သူတို့အလျင် ရှေးမိစ္ဆာဟောင်းတို့လည်း ယင်းသို့ပြုကျင့်ကြ၏။ အလ္လာဟ်အရှင်မြတ်သည် သူတို့ကို ပြစ်မှားတော်မမူချေ။ သူတို့သည် မိမိကိုယ်ကို မိမိတို့ပြစ်မှားကြ၏။
16|34|၃၄။	ထို့ကြောင့်သူတို့ကျူးလွန်ခဲ့သောပြစ်မှုများ၏ အကျိုးဆက်က သူတို့ကို ဆုံးမကြ၏။ သူတို့ပြောင်လှောင်လေ့ရှိသော အရာသည် သူတို့ကို ဝိုင်းထား၏။
16|35|၃၅။	ထို့အပြင်ရုပ်ပွားဆင်းတုကိုးကွယ်သူတို့သည် အလ္လာဟ်အရှင်မြတ်အလိုတော်ရှိခဲ့ပါလျှင် အကျွနု်ပ်တို့မိဘဘိုးဘွား နှင့်တကွ၊ အကျွနု်ပ်တို့သည် အလ္လာဟ်အရှင်မြတ်မှတပါး၊ မည်သည်ကိုမျှ ကိုးကွယ်ကြမည်မဟုတ်ချေ။ သို့မဟုတ် အရှင်မြတ်၏ ဗျာဒိတ်တော်မရှိပဲ အကျွနု်ပ်တို့သည် အဘယ်အရာကိုမျှ တားမြစ်မည်မဟုတ်ချေဟု ဆိုကြ၏။ သူတို့အလျင် ရှေးလူဟောင်းများလည်း ယင်းသို့ဆိုကြ၏။ ငါ၏ တမန်တော်တို့သည် ငါ၏ တရားတော်သို့ ပို့ဆောင်ခြင်းမှတပါး အခြားအရာဝထ္ထုများကို ထမ်းဆောင်ကြရသလော။
16|36|၃၆။	အမှန်မှာ ငါသည် လူမျိုးတိုင်းထံသို့ တမန်တော်တစ်ပါးစီစေလွှတ်တော်မူပြီး၊ ထိုတမန်တော်က အလ္လာဟ်အရှင် မြတ်အား ကိုးကွယ်ကြလော့။ ဘုရားတုများကို ရှောင်ရှားကြလော့ဟု ဟောကြားသွန်သင်ကြ၏။ ထို့နောက်အချို့ သောလူသားတို့ကို အရှင်မြတ်သည် လမ်းတော်ကို ပြသတော်မူ၏။ အချို့သောလူသားတို့ကို မှားယွင်းမှုက ဖမ်းဆီးထားကြ၏။ မဟာပထဝီမြေပြင်ပေါ်ဝယ် ခရီးသွားလာ၍၊ မယုံကြည်သူတို့၏ အကျိုးဆက် ဘာဖြစ်သည်ကို ကြည့်ရှုကြလော့။
16|37|၃၇။	မိုဟမ္မဒ်၊ အကယ်၍ သင်သည် သူတို့အတွက် လမ်းမှန်ညွှန်ခြင်းကို လိုသော်လည်း၊ အလ္လာဟ်အရှင်မြတ်သည် လမ်းမှားသို့ ဖျားယောင်းသူအား မုချလမ်းပြတော်မမည်မဟုတ်ချေ။ ဤသူတို့၌ ကူညီစောင်မသူများမရှိချေ။
16|38|၃၈။	အလ္လာဟ်အရှင်မြတ်သည် သေသူတို့အား ရှင်ပြန်ထမြောက်စေတော်မူမည်မဟုတ်ဟူ၍ ထိုသူတို့သည် အလ္လာဟ် အရှင်မြတ်ကို ကိုင်၍ အလွန်ပြင်းပြကြီးလေးသောကျမ်းကျိန်ချက်များကို ဆိုကြ၏။ သူတို့ပြောဆိုသကဲ့သို့ မဟုတ်ချေ။ ရှင်ပြန်ထမြောက်စေခြင်းသည် အရှင်မြတ်အတွက် မဖျက်ရသည့်ကတိဗျာဒိတ်တော်အမှန်ပင်ဖြစ်၏။ သို့သော်များလှစွာသောလူသားတို့သည် မသိကြချေ။
16|39|၃၉။	ရှင်ပြန်ထမြောက်ခြင်းမှာ လူသားတို့အား မိမိတို့ကွဲပြားမှုကို အရှင်မြတ်က ရှင်းလင်းပြသတော်မူဖို့ရာသော် လည်းကောင်း၊ မယုံကြည်သူတို့သည် မိမိတို့မုသားကောင်များဖြစ်ကြောင်းကို သိဖို့ရာသော်လည်းကောင်းဖြစ်၏။
16|40|၄ဝ။	ငါအရှင်မြတ်သည် တစုံတရာကို ကြံစည်တော်မူလျှင် ထိုအရာအား ဖြစ်စေဟု ဗျာဒိတ်တော်ချ၏။ ထိုအခါထိုအရာ သည် ဖြစ်ပေါ်လာ၏။
16|41|၄၁။	အကြင်သူတိုပသည် အလ္လာဟ်အရှင်မြတ်၏ သာသနာတော်ကြီးကြောင့် မတရားနှိပ်စက်ခံရသဖြင့် မိမိတို့နေရာ အရပ်ကို စွန့်ပစ်ထွက်ပြေးရကြအ့ံ။ ထိုသူတို့အား ငါသည် အကယ်စင်စစ်ဤပစ္စုပ္ပန်ဘဝလောကတွင် အိုးအိမ် ပေးသနားတော်မူမည်။ အမှန်မှာ နောင်ဘဝ၏ ဆုတော်သည် သာလွန်ကြီးမား၏။ သူတို့သိလျှင် ကောင်းလေစွ။
16|42|၄၂။	ဤလူအမျိုးအစားသည် သည်းခံတည်ကြည်ကြ၏။ အလ္လာဟ်အရှင်မြတ်အား ယုံကြည်ကိုးစားကြ၏။
16|43|၄၃။	အို-တမန်တော်၊ သင့်အလျင် ငါသည် မိမိ၏ ဗျာဒိတ်တော်အားဖြင့် မြှောက်စားတော်မူသောလူသားများမှတပါး အခြားအရာများကို တမန်တော်အဖြစ် စေလွှတ်တော်မမူချေ။ သင်မသိလျှင် ကျမ်းဟောင်းရရှိသူတို့အား မေးမြန်း လော့။
16|44|၄၄။	ငါသည် ထိုတမန်တော်များကို ထင်ရှားခိုင်မာသောသက်သေခံချက်များ၊ ကျမ်းဂန်တော်များနှင့်တကွ စေလွှတ် တော်မူ၏။ သင့်အားလည်း ငါသည် ကုရ်အာန်ကျမ်းတော်မြတ်ကို ထုတ်ပြန်ပို့ချပေးသနားတော်မူ၏။ ချပေးတော် မူခြင်းအကြောင်းရင်းကား၊ သင်သည် လူသားတို့အား သူတို့အတွက် ပြဋ္ဌာန်းသောကျမ်းတော်မြတ်ကို ရှင်းလင်း ဟောကြားဖို့ရာနှင့် သူတို့သည် ဆင်ခြင်ကောင်းဆင်ခြင်ဖို့ရာဖြစ်၏။
16|45|၄၅။	ဒုစရိုက်မကောင်းမှုများကို ကြံစည်သူတို့သည် အလ္လာဟ်အရှင်မြတ်က မိမိတို့အား မြေမျိုစေတော်မူမည့်ဘေးမှ လုံခြံုကြသလော သို့မဟုတ် မည်သည်မှ ကျရောက်လာသည်ကို မိမိတို့မသိသောအပြစ်ဒဏ်တော်မှလည်း လုံခြံုကြသလော။
16|46|၄၆။	သို့မဟုတ် သူတို့သည် ဤဤထိုထိုသွားလာနေစဉ် ပြေးပေါက်မရှိပဲ အရှင်မြတ်ဖမ်းဆီးတော်မူခြင်းမှလည်း လုံခြံုကြသလော။
16|47|၄၇။	သို့မဟုတ် အရှင်မြတ် သူတို့အား တဖြည်းဖြည်းပျက်စီးဆုံးရှုံးခြင်းဖြင့် ဖမ်းဆီးတော်မူခြင်းမှလည်း လုံခြံုကြ သလော၊ မှတ်သားလော့၊ သင်၏ ကျေးဇူးတော်သခင်သည် မုချဧကန်သနားကြင်နာတတ်ခြင်း၊ ကောင်းကြီး မင်္ဂလာပေးသနားတော်မူခြင်းဂုဏ်တော်များနှင့် ပြည့်စုံတော်မူ၏။
16|48|၄၈။	အလ္လာဟ်အရှင်မြတ်ဖန်ဆင်းတော်မူသည့်ခပ်သိမ်းကုန်သောအရာအပေါင်းတို့သည် မိမိတို့အရိပ်များ လက်ဝဲလက်၊ လက်ယာဘက်သို့ကျလျက်၊ အလ္လာဟ်အရှင်မြတ်အား ဝပ်တွားရှိခိုးပူဇော်ကြကြောင်း၊ ထိုအရာတို့သည် မိမိ ကိုယ်ကို မိမိနှိမ့်ချကြကြောင်းများကို သူတို့မမြင်ကြသလော။
16|49|၄၉။	သက်ရှိတို့မှ မိုးကောင်းကင်တွင် ရှိရှိသမျှတို့သည်လည်းကောင်း၊ မြေပေါ်ဝယ်ရှိသမျှသက်ရှိတို့သည်လည်းကောင်း၊ ကောင်းကင်တမန်တော်တို့သည်လည်းကောင်း၊ အလ္လာဟ်အရှင်မြတ်ကို ပျပ်ဝပ်ဦးချကြ၏။ သူတို့အပေါင်းသည် ဘဝင်မမြင့်ကြပေ။
16|50|၅ဝ။	သူတို့သည် မိမိတို့အပေါ်၌ရှိတော်မူသောအလ္လာဟ်အရှင်မြတ်ကို ကြောက်ရွံ့ရိုသေကြ၍ အရှင်မြတ်၏ ပညတ် တော်ကို နာခံကြ၏။
16|51|၅၁။	အလ္လာဟ်အရှင်မြတ်က သင်တို့သည် အရှင်သခင်နှစ်ဆူမရှာကြလင့်။ အရှင်သခင်တဆူတည်းသာလျှင် ရှိတော် မူ၏။ ထို့ကြောင့်ငါ့ကိုသာလျှင် ကြောက်ရွံ့ရိုကျိုးကြလော့ဟု ဗျာဒိတ်တော်မူ၏။
16|52|၅၂။	မိုးကောင်းကင်နှင့် ကမ္ဘာမြေပေါ်ဝယ်ရှိရှိသမျှအပေါင်းတို့သည် အလ္လာဟ်အရှင်မြတ်၏ ဘဏ္ဍာတော်များဖြစ်ကြ၏။ ဘာသာတရားသည် အရှင်မြတ်၏ ဘာသာသာလျှင် အစဉ်ဖြစ်၏။ ထို့ကြောင့်သင်တို့သည် အလ္လာဟ်အရှင်မြတ် မှတပါး အခြားတစုံတရာကို ကြောက်ရွံ့ကြမည်လော။
16|53|၅၃။	သင်တို့ခံစားသည့်စည်းစိမ်ချမ်းသာဟူသမျှသည် အလ္လာဟ်အရှင်အထံတော်မှ ဖြစ်၏။ သင်တို့ကို ဘေးအန္တရာယ် ထိသောအခါ သင်တို့သည် အလ္လာဟ်အရှင်မြတ်၌ အစောင့်အရှောက်အတွက် ငိုကြွေးကြ၏။
16|54|၅၄။	ထို့နောက်အရှင်မြတ်သည် သင်တို့ကို ဘေးဒုက္ခမှ ဖယ်ရှားတော်မူပြီးသောအခါ သင်တို့အနက် လူတစုသည် မိမိတို့၏ ကျေးဇူးတော်သခင်အား ဖက်စပ်သူများကို ပေးကြ၏။
16|55|၅၅။	ယင်းသို့ပေးခြင်းမှာ ငါ သူတို့အား ပေးသနားတော်မူသောကျေးဇူးတော်ကို ငြင်းပယ်ရန်အဖို့ဖြစ်၏။ ထို့ကြောင့် သင်တို့သည် ဤဘဝကို ခံစားရအ့ံ။ ခံစားကြလော့၊ များမကြာမီ သင်တို့သိစေရမည်။
16|56|၅၆။	ထို့အပြင် သူတို့သည် ငါပေးသနားတော်မူသောဥစ္စာပစ္စည်းများအနက် တစိတ်တဒေသကို သူတို့မသိသောအရာ များအား လှုဒါန်းကြ၏။ အလ္လာဟ်အရှင်မြတ်၏ တန်ခိုးတော်ကြောင့် သင်တို့အား မိမိတို့လုပ်ကြံလေ့ရှိသော အမှုများနှင့်စပ်လျဉ်း၍ မုချဧကန်စစ်ကြောစီရင်တော်မူမည်။
16|57|၅၇။	ထို့အပြင်သူတို့သည် အလ္လာဟ်အရှင်မြတ်အား သမီးတော်များပေး၍ သူတို့အဖို့ ၎င်းတို့နှစ်သက်ရာကို ယူကြ၏။ အလ္လာဟ်အရှင်မြတ်သည် ချို့တဲ့ခြင်းကင်းတော်မူ၏။ တန်ခိုးတောက်ပတော်မူ၏။
16|58|၅၈။	သူတို့အနက် တစ်ဦးတစ်ယောက်သည် သမီးရတနာဖွားမြင်ကြောင်းသတင်းရသောအခါ သူသည် မျက်နှာမသာ မဲသွား၏။ သူသည် ကိုယ်တွင်း၌ ဒေါသထွက်၏။
16|59|၅၉။	သူသည် မိမိရရှိသောအမင်္ဂလာသတင်းကြောင့် လူများကို မျက်နှာမပြ၊ ပုံးရှောင်နေ၏။ သူသည် ထိုသမီး ကလေးကို သေးသိမ်ယုတ်ညံ့သောဘဝတွင် ထားမည်လော။ သို့မဟုတ် အရှင်မြှုပ်မည်လော။ အမှန်မှာ သူတို့၏ ဆုံးဖြတ်ချက်သည် မကောင်းမှုဖြစ်၏။
16|60|၆ဝ။	နောင်တမလွန်ဘဝကို မယုံကြည်သူတို့အဖို့ ဆိုးဝါးသောဥပမာကားဖြစ်၏။ အလ္လာဟ်အရှင်မြတ်၏ ဥပမာကာ အလွန်ကြီးကျယ်ထူးမြတ်လှ၏။ အရှင်မြတ်သည် အနန္တတန်ခိုးတော်သခင်၊ သဗ္ဗညုတဉာာဏ်တော်ရှင်ဖြစ်တော်မူ ပါ၏။
16|61|၆၁။	အကယ်၍ အလ္လာဟ်အရှင်မြတ်သည် လူသားတို့အား ၎င်းတို့ပြုကျင့်မှုကြောင့် ချက်ခြင်းအပြစ်ဒဏ်ခတ်တော်မူ ပါလျှင် ဤကမ္ဘာမြေကြီးပေါ်တွင် သက်ရှိသတ္တဝါတစုံတယောက်မျှကျန်ရစ်မည်မဟုတ်ချေ။ သို့သော်အရှင်မြတ် သည် သူတို့အား ပြဋ္ဌာန်းထားတော်မူသည့်အချိန်ကာလတိုင်အောင် အချိန်ပေးတော်မူ၏။ အချိန်စေ့ရောက်ကာလ၊ သူတို့သည် ထိုအချိန်ကို တနာရီမျှမဆုတ်၊ မတိုးနိုင်ချေ။
16|62|၆၂။	သူတို့သည် မိမိမနှစ်မြို့သောအရာကို အလ္လာဟ်အရှင်မြတ်အား ဝေစုပေးကြ၏။ ကောင်းသောအရာသည် သူတို့၏ ဝေစုဟု မဟုတ်မလျားဆိုကြ၏။ အမှန်မှာ သူတို့၏ ဝေစုသည် ငရဲမီးသာဖြစ်၏။ သူတို့ကို ငရဲမီးထဲ၌ ပစ်ထားတော်မူလတ့ံ။
16|63|၆၃။	အလ္လာဟ်အရှင်မြတ်၏ တန်ခိုးတော်ကြောင့် သင့်အလျင်၊ တမန်တော်များကို မိမိတို့လူမျိုးအသီးသီးထံ ငါအရှင် မြတ်မုချဧကန်စေလွှတ်တော်မူ၏။ သို့သော်ရှိုင်တန်မာရ်နတ်သည် သူတို့အား မိမိတို့အပြုအမူများကို တင့်တယ် စေ၏။ ယခုလည်း သူတို့၏ နာယကဖြစ်၏။ သူတို့၏ ဝေစုမှာ အလွန်ပြင်းပြနာကျင်ဖွယ်ကောင်းသောအပြစ်ဒဏ် ကြီးဖြစ်၏။
16|64|၆၄။	တမန်တော်၊ သင်သည် သူတို့အား သူတို့၏ အမှားကို ရှင်းလင်းပြဖို့ရာသော်လည်းကောင်း၊ ယုံကြည်သူတို့ အဖို့အရာ တရားလမ်းညွှန်နှင့် ကောင်းကြီးမင်္ဂလာတော်ကြီးဖြစ်ဖို့ရာသော်လည်းကောင်း၊ ငါသည် သင့်အား ကုရ်အာန်ကျမ်းတော်မြတ်ကို ထုတ်ပြန်ချပေးသနားတော်မူ၏။
16|65|၆၅။	အလ္လာဟ်အရှင်မြတ်သည် မိုးကောင်းကင်မှ ရေကို သွန်းချတော်မူ၏။ ထိုရေအားဖြင့် သေပြီးသောမြေကြီးကို တဖန်ရှင်စေတော်မူ၏။ မှတ်သားကြလော့၊ ဤအချင်းအရာ၌ ကြားနာသူတို့အဖို့ သာဓကတော်တပါးပါရှိ၏။
16|66|၆၆။	မှတ်သားကြလော့။ အခြေလေးချောင်းရှိ တိရိစ္ဆာန်များ၌လည်း သင်တို့အဖို့အရာ သင်ခန်းစာတစ်ခုရှိ၏။ ငါသည် သူတို့၏ ဝမ်းတွင်းအစာဟောင်းအိမ်နှင့် အသွေး၏ အကြားမှ ဖြူစင်သန့်ရှင်းသောနို့ရည်ဖြစ်လာစေ၍ ထိုနို့ရည် သည် သောက်စားသူတို့အား ကောင်းသောအရသာကို ပေး၏။
16|67|၆၇။ ထို့အပြင်စွန်ပလွံ၊ သပျက်သီးစသောသီးမျိုးမှ သောက်စရာပြင်းသောအရည်၊ စားစရာအစာအာဟာရတို့ကို သင်တို့ရရှိကြ၏။ မှတ်သားကြလော့၊ ဤအကြောင်းအရာ၌ ပညာရှိသူတို့အဖို့အရာ သာဓကတော်တပါး အမှန်ပင် ပါရှိ၏။
16|68|၆၈။	ထို့အပြင် သင်၏ ကျေးဇူးတော်သခင်သည် ပျားတိရိစ္ဆာန်ကို ဗျာဒိတ်ပေးတော်မူသည်မှာ ပျားတိရိစ္ဆာန်၊ သင်သည် တောင်များ၊ သစ်ပင်များ၊ အမိုးအကာရှိသောအဆောက်အဦးများတွင် သင်တို့နေဖို့ နေရာများကို ရွေးချယ်လော့။
16|69|၆၉။	ထို့နောက် သစ်သီးအမျိုးမျိုးမှ စားသောက်လော့။ သင် လွယ်ကူစွာလိုက်နာဖို့ စီရင်ထားတော်မူသောသင်၏ ကျေးဇူးတော်သခင်၏ နည်းလမ်းများကို လိုက်နာဆောင်ရွက်လော့။ သူတို့၏ ဝမ်းတွင်းမှ အသွေးအရောင် အမျိုးမျိုးသောပျားရည်ကို ရ၏။ ပျားရည်သည် လူသားတို့အတွက် ရောဂါပျောက်စေတတ်သောဆေးဖြစ်၏။ မှတ်သားကြလော့၊ ဤအချင်းအရာ၌ တွေးတောဆင်ခြင်တတ်သူတို့အဖို့အရာ သာဓကတော်တစ်ပါးအမှန်ပင် ပါရှိ၏။
16|70|၇ဝ။	အလ္လာဟ်အရှင်မြတ်သည် သင်တို့ကို ဖန်ဆင်းတော်မူ၏။ ထို့နောက်သေစေတော်မူ၏။ သင်တို့အနက် အချို့သည် အလွန်အိုမင်းမစွမ်း ယုတ်ည့ံခိုကိုးရာမဲ့ဘဝသို့ ရောက်ရှိကြရ၏။ သူတို့သည် အသိဉာာဏ်တရားရရှိခဲ့သော်လည်း ဤနောက်ဆုံးဘဝ၌ သတိမေ့လျော့ အသိဉာာဏ်ကင်းမဲ့ကြ၏။ မှတ်သားကြလော့၊ အလ္လာဟ်အရှင်မြတ်သည် သိတော်မူသောအရှင်၊ တန်ခိုးကြီးတော်မူသောသခင်ဖြစ်တော်မူ၏။
16|71|၇၁။	အလ္လာဟ်အရှင်မြတ်သည် သင်တို့အနက် အချို့သောသူတို့အား အခြားသူများထက် စည်းစိမ်ဥစ္စာများ၌ ပိုမို ကျေးဇူးပြုတော်မူ၏။ သို့သော်ဤကဲ့သို့ကျေးဇူးပြုတော်မူခြင်းခံရသူတို့သည် မိမိတို့ဥစ္စာပစ္စည်းများကို မိမိတို့ ကျေးကျွန်များနှင့် ညီတူညီမျှဖြစ်စေရန် မည်သည့်နည်းနှင့်မျှ ဝေယူကြမည်မဟုတ်ချေ။ သူတို့သည် အလ္လာဟ် အရှင်မြတ်၏ ဂုဏ်ကျေးဇူးတော်ကို ငြင်းခုံကြသလော။
16|72|၇၂။	တဖန် အလ္လာဟ်အရှင်မြတ်သည် သင်တို့အား မိမိတို့အထဲမှာ ဇနီးမိန်းမများကို ပေးသနားတော်မူ၏။ ထိုမိန်းမ များမှ သားသမီးမြေးမြစ်များကို ဖန်ဆင်းတော်မူ၏။ သင်တို့အား မွန်မြတ်သောဥစ္စာပစ္စည်းအစားအစာများကို လည်း ပေးသနားတော်မူ၏။ သို့ပါလျက် သူတို့သည် ဝါကြွားခြင်း၊ မာနကြီးခြင်းများကို ယုံကြည်ကြသလော။ အလ္လာဟ်အရှင်မြတ်၏ ကောင်းကြီးမင်္ဂလာတော်ကို မယုံကြည်ကြသလော။
16|73|၇၃။	ထို့အပြင် သူတို့သည် အလ္လာဟ်မှတပါး မိမိတို့အတွက် မိုးကောင်းကင်မှသော်လည်းကောင်း၊ ကမ္ဘာမြေကြီး မှသော်လည်းကောင်း၊ အစားအစာတစုံတခုမျှ မပေးနိုင်သောအရာများကို ကိုးကွယ်ကြ၏။ သူတို့ကိုးကွယ်သော ဘုရားတုများ၌ တန်ခိုးအာဏာတစုံတရာမျှမရှိချေ။
16|74|၇၄။	သို့အတွက် သင်တို့သည် အလ္လာဟ်အရှင်မြတ်နှင့်နှိုင်းယှဉ်ခြင်းကို မပြုကြလင့်။ မှတ်သားကြလော့။ အလ္လာဟ် အရှင်မြတ်သည် အရာခပ်သိမ်းကုန်တို့ကို သိတော်မူ၏။ သင်တို့ကား မသိကြချေ။
16|75|၇၅။	အလ္လာဟ်အရှင်မြတ် ဥပမာတခုစီရင်တော်မူ၏။ လူနှစ်ဦးရှိ၏။ တစ်ဦးမှာ ဥစ္စာပစ္စည်းမရှိ၊ ဆင်းရဲသောအစေခံကျွန် ဖြစ်၏။ ကျန်တဦးမှာ ငါအရှင်မြတ်ပေးသနားတော်မူသောဥစ္စာပစ္စည်းကြွယ်ဝ၏။ ထိုပစ္စည်းမှာ အလှုဒါနကို တိတ်တိတ်တိုးတိုးသော်လည်းကောင်း လူသိရှင်ကြားသော်လည်းကောင်း၊ ပေးကမ်းစွန့်ကြဲ၏။ ဤလူနှစ်ဦးသည် ထပ်တူထပ်မျှဖြစ်ကြသလော။ အ့ံချီးဖွယ်အပေါင်းသည် အလ္လာဟ်အရှင်မြတ်သည် ချီးမွမ်းခြင်းတည်ရာသာတည်း။ သို့သော်သူတို့အနက် များလှစွာသောသူတို့သည် မသိကြချေ။
16|76|၇၆။	တဖန် အလ္လာဟ်အရှင်မြတ်သည် လူနှစ်ဦး၏ ဥပမာကို ဆောင်တော်မူ၏။ လူတဦးမှာ စကားမပြောနိုင်၊ ဆွံ့ အယနေသူဖြစ်၏။ သူသည် တစုံတရာမှ မစိုးပိုင်ချေ။ အုပ်ထိန်းစောင့်ရှောက်သူအတွက် တာဝန်ဒုက္ခကြီးတခု ဖြစ်၏။ သူ့ကို မည်သည့်အလုပ်နှင့်စေလွှတ်သော်လည်း သူသည် ဘာကောင်းကျိုးမှ မဆောင်ရွက်နိုင်ချေ။ ဤကဲ့သို့အသုံးမကျသူသည် တရားမှန်ကန်သူကို တိုက်တွန်းဆင့်ဆို၍ လမ်းမှန်ကို လိုက်သူနှင့်အတူတူပင် ဖြစ်သလော။
16|77|၇၇။	တဖန် အလ္လာဟ်အရှင်မြတ်သည် မိုးမြေတွင်းရှိ မမြင်စွမ်းနိုင်သောအရာခပ်သိမ်းကုန်များကို စိုးပိုင်တော်မူ၏။ အပြစ်ဒဏ်တော်ဆိုက်ရောက်လာမည့်အချိန်ကာလမှာ မျက်စိတမှိတ်လျှပ်တပြက်နှင့်ဖြစ်ပေါ်လာ၏။ သို့မဟုတ် ထိုထက်မြန်ဆန်၏။ မှတ်သားကြလော့။ အလ္လာဟ်အရှင်မြတ်သည် အရာရာတို့ကို ပြုစွမ်းနိုင်တော်မူ၏။
16|78|၇၈။	တဖန် အလ္လာဟ်အရှင်မြတ်သည် သင်တို့အား အမိဝမ်းတွင်းမှ ထုတ်ယူတော်မူ၏။ ထိုအခါသင်တို့သည် ဘာ မှမသိကြချေ။ ထို့နောက်သင်တို့သည် ဂုဏ်ကျေးဇူးတော်ကို သတိရချီးမွမ်းကြစေရန် နား၊ မျက်စိ၊ စိတ်နှလုံး စသည်တို့ကို ပေးသနားတော်မူ၏။
16|79|၇၉။	သူတို့သည် အလ္လာဟ်အရှင်မြတ်အား ကျိုးနွံရိုကျိုးသောငှက်တိရိစ္ဆာန်များ ကောင်းကင်လဟာပြင်၌ မမြင်ကြ သလော။ အရှင်မြတ်မှတပါး သူတို့ကို ထိုလေထဲ၌ အဘယ်သူမှ မထားနိုင်ချေ။ မှတ်သားကြလော့။ ဤအဖြစ် အပျက်၌ ယုံကြည်သူတို့အဖို့အရာ သာဓကတော်တပါးအမှန်ပင်ပါရှိ၏။
16|80|၈ဝ။	တဖန် အလ္လာဟ်အရှင်မြတ်သည် သင်တို့အား နေဖို့ရာအိမ်၊ ကျွဲနွားတိရိစ္ဆာန်သားရေများ၊ တဲများကို ပေးသနား တော်မူ၏။ ထိုသားရေများ၊ တဲများကို သင်ပြောင်းရွှေ့ခရီးသွားသောအခါ လွယ်လင့်တကူပေါ့ပေါ့ပါးပါးသယ်ယူ နိုင်၍ စခန်းချသောအခါလည်း လွယ်လင့်တကူတဲထိုးနိုင်ကြ၏။ ထို့အပြင်တိရိစ္ဆာန်များမှ သိုးမွေး၊ အမွေးနု၊ အဝတ်တန်ဆာများကို ပေးသနားတော်မူ၏။ ဤအရာများသည် ခေတ္တခဏမျှတည်သောလောကီစည်းစိမ်ဖြစ်၏။
16|81|၈၁။	တဖန် အလ္လာဟ်အရှင်မြတ်သည် သင်တို့အား ဖန်ဆင်းထားတော်မူသောအရာများမှ နေ၏ အပူရှိန်မှ ခိုလှုံဖို့နေရာ ပေးသနားတော်မူ၏။ ထို့အပြင်နေပူရှိန်မှ ကာကွယ်ဖို့ရာ အဝတ်အစားကိုသော်လည်းကောင်း သင်တို့၏ မိုက်ရူး ရဲခြင်းမှ ကာဆယ်ဖို့ရာ သံချပ်အကျႌကိုသော်လည်းကောင်း၊ ပေးသနားတော်မူ၏။ သင်တို့သည် အလ္လာဟ်အရှင် မြတ်ကို ကျိုးနွံနာခံစိမ့်သောငှာ အရှင်မြတ်သည် သင်တို့အဖို့အရာ ကောင်းကြီးမင်္ဂလာတော်ကို စုံလင်ပြည့်စုံ စေတော်မူ၏။
16|82|၈၂။	သို့ဖြစ်ပါလျက် သူတို့သည် တရားတော်ကို မနာယူကျောခိုင်းသွားလျှင်၊ မိုဟမ္မဒ်၊ သင်၏ တာဝန်မှာ တရား ဒေသနာတော်ကို ဟောကြားသွန်သင်ရန်သာလျှင်ဖြစ်၏။
16|83|၈၃။	သူတို့သည် အရှင်မြတ်၏ ကောင်းကြီးမင်္ဂလာတော်ကို သိကြ၏။ ထို့နောက်ကျေးဇူးတော်ကို ငြင်းကြ၏။ သူတို့အနက် အများအပြားတို့သည် ကျေးဇူးကန်းသူများဖြစ်ကြ၏။
16|84|၈၄။	သင်တို့သည် လူမျိုးတိုင်းလူမျိုးတိုင်းအတွက် သက်သေတော်တပါးစီကို ငါအရှင်မြတ်ထူတော်မူမည့်နေ့တော်ကြီး ကို ဆင်ခြင်စဉ်းစားကြလော့။ ထိုအခါမိစ္ဆာမိုက်တို့သည် တစုံတခုမှ လျှောက်လဲခွင့်ရမည်မဟုတ်ချေ။ သူတို့သည် မိမိကိုယ်ကို မိမိပြုပြင်ခွင့်မရရှိတော့ချေ။
16|85|၈၅။	မတရားမှုပွားများသူတို့သည် အပြစ်ဒဏ်တော်ကြီးကို မျက်ဝါးထင်ထင်မြင်ရသာအခါကာလ၌ သူတို့၏ အပြစ် ဒဏ်ကို လျှော့ပေါ့တော့မည်မဟုတ်ချေ။ ရွှေ့ဆိုင်းထားမည်လည်း မဟုတ်ချေ။
16|86|၈၆။	ထို့အပြင် အရှင်မြတ်အား ဖက်စပ်သူများကို ပေးသောသူတို့သည် မိမိတို့၏ ဖက်စပ်ဘုရားများကို မြင်သောအခါ အို-အကျွနု်ပ်တို့၏ ကျေးဇူးတော်သခင်၊ အရှင်အား မဟုတ်ပဲ အကျွနု်ပ်တို့ဝတ်ပြုဆုတောင်းလေ့ရှိသောအကျွနု်ပ် ၏ ဖက်စပ်ဘုရားများမှာ ဤသူတို့ဖြစ်ပါ၏ဟု တင်လျှောက်ကြမည်။ သို့သော် ထိုဖက်စပ်ဘုရားများက သင်တို့ သည် အမှန်ပင်မုသားကောင်များဖြစ်ကြ၏ဟု တုံ့ပြန်ပြောကြမည်။
16|87|၈၇။	ထို့အပြင်သူတို့သည် အလ္လာဟ်အရှင်မြတ်အား ထိုနေ့တော်ကြီး၌ ကျိုးနွံနာခံကြ၏။ သူတို့ဖန်တီးခဲ့မှုများသည် သူတို့ကို အကျိုးတစုံတခုမပေးချေ။
16|88|၈၈။	အကြင်သူတို့သည် အယူမှား၍ လူသားတို့အား အလ္လာဟ်အရှင်မြတ်၏ လမ်းတော်မှ တားဆီးထားကြ၏။ ထိုသူတို့သည် ကမ္ဘာမြေပေါ်တွင် မတရားယုတ်ည့ံမှုကို ကျူးလွန်သောကြောင့် ငါအရှင်မြတ်သည် အပြစ် ဒဏ်တော်တစ်ခုပြီးတစ်ခုဖြစ်ပေါ်စေခဲ့၏။
16|89|၈၉။	ငါသည် လူမျိုးတိုင်း၌ မိမိတို့သားချင်းတဦးစီကို သူတို့နှင့်ဆန့်ကျင်ဘက်သက်သေထူတော်မူသောနေ့တော်ကြီး ကို စဉ်းစားဆင်ခြင်ကြလော့။ အို-မိုဟမ္မဒ်၊ သင့်အားလည်း သူတို့နှင့်ဆန့်ကျင်ဘက်သက်သေဖြစ်စေတော်မူ၏။ ငါသည် သင့်အား ကုရ်အာန်ကျမ်းတော်မြတ်အား အရာခပ်သိမ်းကို ရှင်းလင်းဟောပြောချက်အဖြစ်ဖြင့်သော် လည်းကောင်း၊ အရှင်မြတ်အား ကျိုးနွံနာခံသောသူမြတ်တို့အဖို့ လမ်းညွှန်တော်၊ ကောင်းကြီးမင်္ဂလာတော်ကြီး နှင့် သတင်းကောင်းအဖြစ်ဖြင့်သော်လည်းကောင်း၊ ထုတ်ပြန်ချပေးသနားတော်မူ၏။
16|90|၉ဝ။	မှတ်သားကြလော့။ အလ္လာဟ်အရှင်မြတ်သည် တရားဖြောင့်မတ်မှန်ကန်မှု၊ သနားကြင်နာမှု၊ ဆွေမျိုးညာတိ တို့အား ပေးကမ်းစွန့်ကြဲမှုတို့ကို ပြုကျင့်ရန် ပညတ်တော်မူ၏။ ထို့အပြင်မတရားကာမမှု၊ ယုတ်မာညစ်ညမ်းမှုနှင့် ဆိုးသွမ်းမှုများကို တားမြစ်တော်မူ၏။ အလ္လာဟ်အရှင်မြတ်သည် သင်တို့တရားရရှိစေဖို့ရာ သွန်သင်ဆုံးမတော် မူ၏။
16|91|၉၁။	သင်တို့သည် အလ္လာဟ်အရှင်မြတ်အထံတော်၌ ပြုသောဂတိသစ္စာကို ဖြည့်ကြလော့။ သင်တို့ကျိန်ဆိုချက်များကို မဖျက်ကြလင့်။ ဤကိစ္စများတွင် သင်တို့သည် အလ္လာဟ်အရှင်မြတ်ကို သင်တို့၏ အာမခံသူပြုလုပ်ကြ၏။ မှတ်သားကြလော့၊ အလ္လာဟ်အရှင်မြတ်သည် သင်တို့ပြုကျင့်သမျှတို့ကို သိမြင်တော်မူ၏။
16|92|၉၂။	သင်တို့သည် ကတိသစ္စာအခိုင်အမာထားကြပြီးနောက် ဝါချည်ငင်သောမိန်းမကဲ့သို့ မဖြစ်စေလင့်။ ထိုမိန်းမသည် ဝါချည်ကို ခိုင်မာသောချည်မျှင်ဖြစ်အောင် ဝင်ပြီးသည်နှင့်တပြိုင်နက် သေးသွယ်သောချည်မျှင်များဖြစ်အောင် ပြန်ဖျက်၏။ ထိုနည်းတူလူမျိုးတမျိုးက အခြားတမျိုးထက် လူဦးရေများပြားသဖြင့် မိမိတို့အချင်းချင်းထားကြပြီး သောကတိသစ္စာများကို မတည် လိမ်လည်ကြ၏။ အလ္လာဟ်အရှင်မြတ်သည် သင်တို့အား မိမိတို့ကျိန်ဆိုသော ကတိသစ္စာအားဖြင့် စုံစမ်းတော်မူ၏။ အကယ်စင်စစ်အရှင်မြတ်သည် ရှင်ပြန်ထမြောက်ရသောနေ့တော်ကြီး၌ သင်တို့အချင်းချင်းကွဲပြားချက်ကို ပြတော်မူလိမ့်မည်။
16|93|၉၃။	အလ္လာဟ်အရှင်မြတ်သည် အလိုရှိတော်မူပါလျှင် သင်တို့အားလုံးကို လူမျိုးတမျိုးတည်းဖြစ်စေတော်မူခဲ့လတ့ံ။ သို့သော် အရှင်မြတ်သည် လမ်းမှားကို သွားစေတော်မူလိုသူအား လမ်းမှားကို သွားစေတော်မူ၏။ လမ်းမှန်ကို ပြသလိုသူအား လမ်းမှန်ကို ပြသတော်မူ၏။ သင်တို့အား သင်တို့ပြုကျင့်လေ့ရှိမှုများကို မုချစစ်ကြောမေးမြန်း တော်မူလိမ့်မည်။
16|94|၉၄။	သင်တို့သည် မိမိတို့အချင်းချင်းလိမ်လည်လည့်စားဖို့ရာ ကတိသစ္စာမပြုကြလင့်။ ထိုသို့ပြုလုပ်ခြင်းကြောင့် သင်တို့ကြောင့် မိမိတို့ခြေထောက်ကို မြဲမြံစွာရပ်ပြီးမှ ခြေချော်တတ်ကြသည်။ သင်တို့သည် လူသားတို့အား အလ္လာဟ်အရှင်မြတ်၏ လမ်းတော်မှ ပိတ်ပင်ဟန့်တားခြင်းကြောင့် ဆိုးကျိုးကို မြည်းကြရလိမ့်မည်။ သင်တို့၏ အပြစ်ဒဏ်သည် အလွန်းဆိုးဝါးကြောက်မက်ဖွယ်ဖြစ်လိမ့်မည်။
16|95|၉၅။	သင်တို့သည် အလ္လာဟ်အရှင်မြတ်ထံ ပဋိညာဉ်ခံသစ္စာတော်ချက်ကို အဖိုးကြေးငွေအနည်းငယ်မျှနှင့် လဲလှယ် ရောင်းချခြင်းမပြုကြကုန်လင့်။ မှတ်သားကြလော့။ အလ္လာဟ်အရှင်မြတ်အထံတော်ရှိသောဆုတော်သည် သင်တို့ အဖို့အရာ သာလွန်ကောင်းမြတ်၏။ သင်တို့သိလေလျှင် တော်လေစွ။
16|96|၉၆။	သင်တို့၌ ရှိသောအရာများသည် ပျက်စီးပျောက်ကွယ်သွားတတ်ကြ၏။ အလ္လာဟ်အရှင်မြတ်အထံတော်၌ ရှိသော အရာများကား မပျက်မစီး၊ အမြဲတည်ရှိကြ၏။ မုချဧကန်ငါအရှင်မြတ်သည် တည်ကြည်၍ ခန္တီပါရမီရှိသူအား ၎င်းပြုကျင့်လေ့ရှိသော အကောင်းဆုံးသောအပြုအမူအတိုင်း ပေးသနားတော်မူမည်။
16|97|၉၇။	အကြင်ယောက်ျားဖြစ်စေ၊ မိန်းမဖြစ်စေ၊ တရားမှန်ကန်မှုကို ပြကျင့်လျက် ယုံကြည်သူဖြစ်အ့ံ၊ ငါအရှင်မြတ်သည် သူူ့အား သာယာမွန်မြတ်ဆုံးသောအကျင့်သီလအတိုင်း လျော်ကြေးပေးသနားတော်မူလတ့ံ။
16|98|၉၈။	သင်သည် ကုရ်အာန်ကျမ်းတော်မြတ်ကို ရွတ်ဖတ်သောအခါ နှင်ထုတ်ခံရသောရှိုင်တန်မာရ်နတ်ထံမှ အလ္လာဟ် အရှင်မြတ်၌ ခိုလှုံလော့။
16|99|၉၉။	မှတ်သားကြလော့၊ ရှိုင်တန်ယုတ်သည် မိမိတို့၏ ကျေးဇူးတော်သခင်အား ယုံကြည်ကိုးစားသူတို့အပေါ်၌ တန်ခိုးအာဏာလုံးဝမရှိချေ။
16|100|၁ဝဝ။	သူ၏ သြဇာအာဏာသည် သူ့ကို မိတ်ဖွဲ့သူများနှင့် ဘုရားတုများကို အရှင်မြတ်နှင့်တွဲဖက်သူများတို့အပေါ်မှာသာ လွှမ်းမိုး၏။
16|101|၁ဝ၁။	အလ္လာဟ်အရှင်မြတ်သည် မိမိချပေးတော်မူသောကျမ်းတော်ကို ကောင်းစွာသိတော်မူ၏။ ငါအရှင်မြတ်သည် ကျမ်းတော်တစောင်ကို အခြားကျမ်းတော်တစောင်နှင့် အစားထိုးတော်မူသောအခါ အယူမှားသူတို့သည် သင့်အား မဟုတ်မမှန်လုပ်ဇာတ်ခင်းနေသည်ဟု စွပ်စွဲကြ၏။ သူတို့အနက် များစွာသောသူတို့သည် မသိမမြင်ကြချေ။
16|102|၁ဝ၂။	တမန်တော်ဟောကြားလော့။ ကုရ်အာန်ကျမ်းတော်မြတ်သည် ယုံကြည်သူတို့၏ ယုံကြည်မှုကို ခိုင်ခန့်တည်မြဲစေဖို့ ရာသော်လည်းကောင်း၊ အလ္လာဟ်အရှင်မြတ်အား ကျိုးနွံနာခံသောသူတို့အဖို့အရာ လမ်းညွှန်တော်ကြီးနှင့် သတင်းကောင်းမင်္ဂလာကြီးအဖြစ်ဖြင့်သော်လည်းကောင်း၊ ကုရ်အာန်ကျမ်းတော်မြတ်ကို ကောင်းကင်တမန် မင်းကြီးသည် သင်၏ ကျေးဇူးတော်သခင်ထံမှ ယူဆောင်လာ၍ သင့်အား ပေး၏။
16|103|၁ဝ၃။	မိစ္ဆာအယူဝါဒရှိသူတို့က ရှင်မိုဟမ္မဒ်ကိုသာ သွန်သင်ပေးသည်ဟု စွပ်စွဲခြင်းကို ငါအရှင်မြတ်ကောင်းစွာသိတော် မူ၏။ သူတို့မတော်မတရားဆရာမြှောက်သူ၏ ဘာသာစကားမှာ ဘာသာခြားစကားဖြစ်၏။ ကျမ်းတော်မြတ်မှာ မူကား ရှင်းလင်းသောအာရဗီဘာသာဒေသနာတော်ဖြစ်၏။
16|104|၁ဝ၄။ မှတ်သားကြလော့။ အလ္လာဟ်အရှင်မြတ်၏ နှုတ်ကပတ်တော်များကို မယုံကြည်သူတို့အား အရှင်မြတ်သည် လမ်းပြတော်မမူချေ။ သူတို့၏ အပြစ်ဒဏ်မှာ အလွန်ပြင်းပြနာကျင်ဖွယ်ကောင်း၏။
16|105|၁ဝ၅။	အလ္လာဟ်အရှင်မြတ်၏ နှုတ်ကပတ်တော်များကို မယုံကြည်သူတို့သည် မုသားကိုသာ ဖန်တီးကြ၏။ သူတို့သည် မုသားကောင်များသာဖြစ်ကြ၏။
16|106|၁ဝ၆။	အကြင်သူတို့သည် ယုံကြည်ပြီးမှ အလ္လာဟ်အရှင်မြတ်အား မယုံကြည်စွန့်ပစ်၍ မိစ္ဆာအယူဝါဒတွင် နှစ်သက် ပျော်ရွှင်အ့ံ။ ထိုသူတို့ကို အရှင်မြတ်၏ အမျက်တော်ရှ၏။ သူတို့၏ အပြစ်ဒဏ်မှာ အလွန်ကြောက်မက်ဖွယ် ကောင်း၏။ သို့သော်အတင်းအဓမ္မခိုင်းစေ၍ ယုံကြည်မှုကို စွန့်လွှတ်ရသော်လည်း မိမိ၏ စိတ်နှလုံးတွင် ယုံကြည်မှုတရားနှင့် ရောင့်ရဲပျော်ပိုက်နေသူမှာကား ယင်းသို့အပြစ်မရချေ။
16|107|၁ဝ၇။	ယင်းကဲ့သို့အပြစ်ကြီးခံရခြင်းအကြောင်းမှာ သူတို့သည် ဤမျက်မှောက်ဘဝကို နောင်တမလွန်ဘဝထက် သာလွန် နှစ်ခြိုက်ခြင်းကြောင့်ဖြစ်၏။ အလ္လာဟ်အရှင်မြတ်သည် မိစ္ဆာမိုက်တို့အား လမ်းညွှန်ပြတော်မမူခြင်းကြောင့်လည်း ဖြစ်၏။
16|108|၁ဝ၈။	ဤလူများသည် မိမိတို့စိတ်နှလုံးများ၊ နားများ၊ မျက်စိများကို အလ္လာဟ်အရှင်မြတ်ချိပ်တံဆိပ်ခတ်နှိပ်သော့ပိတ် ထားတော်မူခြင်းခံရကြ၏။ ထို့အပြင်သူတို့သည် တရားတော်ကို ဂရုမစိုက်မေ့လျော့ကြ၏။
16|109|၁ဝ၉။	မုချဧကန်ဤသူများသည နောင်တမလွန်ဘဝ၌ ဆုံးရှုံးရသူများဖြစ်ကြ၏။
16|110|၁၁ဝ။	သို့သော်အကြင်သူတို့သည် သာသနာတော်ကြီးအတွက် နှိပ်စက်ညှင်းပန်းခြင်းခံရ၏။ ထွက်ပြေးတိမ်းရှောင်ကြရ၏။ ထို့နောက်သာသနာစစ်တော်ကြီးကို တိုက်ခိုက်ကြ၏။ သည်းခံတည်ကြည်ခြင်းဂုဏ်ရှိ၏။ ထိုသူတို့ကို ၍ သင်၏ ကျေးဇူးတော်သခင်သည် မုချဧကန်အပြစ်လွှတ်တော်မူ၏။ ကောင်းကြီးမင်္ဂလာပေးသနားတော်မူ၏။
16|111|၁၁၁။	မိမိအဖို့ လျှောက်လဲတောင်းပန်လာသောနေ့တော်ကြီး၌ ဝိညာဉ်တိုင်းသည် မိမိပြုကျင့်ခဲ့မှုအတိုင်း အကျိုးအပြစ် ပေးခြင်းခံရမည်။ သူတို့သည် မတရားနှိပ်စက်ခြင်းကို ခံကြရမည်မဟုတ်ချေ။
16|112|၁၁၂။	အလ္လာဟ်အရှင်မြတ်သည် ဥပမာတခုစီရင်တော်မူ၏။ ထိုဥပမာကား မြို့နယ်တခုရှိ၏။ ထိုမြို့နယ်သည် ငြိမ်းချမ်း သာယာဝပြောစွာရှိ၏။ ထိုမြို့နယ်၏ စားနပ်ရိက္ခာသည် အရပ်လေးမျက်နှာအဘက်ဘက်မှ အမြောက်အများ ရောက်ရှိလာ၏။ သို့သော်ရပ်သူရပ်သားတို့သည် အလ္လာဟ်အရှင်မြတ်သည် ထိုသူတို့အား မိမိတို့ကျင့်ကြံလေ့ ရှိသောအမှုများကြောင့် ဒုဗ္ဘိက္ခန္တရကပ်၊ စိုးရိမ်ကြောင့်ကျခြင်းအန္တရာယ်တို့နှင့် ရင်ဆိုင်စေတော်မူ၏။
16|113|၁၁၃။	အမှန်ဆိုသော် သူတို့အထဲ၌ မိမိတို့သားချင်းထဲမှ တမန်တော်တပါးပွင့်လာပြီ၊ သို့သော်သူတို့သည် တမန်တော် ကို မယုံကြည်ငြင်းပယ်ကြ၏။ ထို့ကြောင့်သူတို့သည် မကောင်းမှုပြုသူများဖြစ်နေစဉ် သူတို့အား အပြစ်ဘေး အန္တရာယ်က ဖမ်းဆီး၏။
16|114|၁၁၄။	ထို့ကြောင့်သင်တို့သည် အလ္လာဟ်အရှင်မြတ်ပေးသနားတော်မူသောတရားသော၊ သန့်ရှင်းသောအစာအာဟာရကို မှီဝဲစားသောက်ကြလော့။ သင်တို့သည် အရှင်မြတ်ကို ကိုးကွယ်ကြလျှင် အရှင်မြတ်၏ ဂုဏ်ကျေးဇူးတော်အနန္တ ကို ချီးကျူးကြလော့။
16|115|၁၁၅။	အရှင်မြတ်သည် သင်တို့အား အလိုအလျောက်သေသောတိရိစ္ဆာန်တို့၏ အသားသတ္တဝါများ၏ သွေး၊ ဝက်သား၊ အရှင်မြတ်၏ နာမတော်မှတပါး အခြားနာမည်ကို တသရွတ်ဖတ်၍ သတ်ဖြတ်ခြင်းခံရသောတိရိစ္ဆာန်၏ အသား တို့ကို မစားမသုံးဆောင်ရဟု တားမြစ်တော်မူ၏။ သို့သော်အကြင်သူသည် စားလိုသောဆန္ဒသော်လည်းကောင်း၊ တရားကျူးလွန်လိုသောကြောင့်လည်းကောင်းမဟုတ်ပဲ၊ ဘေးဒုက္ခကြောင့် စားသုံးရ၏။ မှတ်သားကြလော့။ ထိုအခါအလ္လာဟ်အရှင်မြတ်သည် အပြစ်လွှတ်တော်မူ၏။ ကောင်းကြီးမင်္ဂလာပေးသနားတော်မူ၏။
16|116|၁၁၆။	လူသားအပေါင်းတို့၊ သင်တို့သည် အလ္လာဟ်အရှင်မြတ်အား မတော်မတရားလုပ်ကြံစွပ်စွဲအ့ံသောငှာ ဤအရာကား တရားဝင်၏။ ဤအရာကား တရားမဝင်ဟု ပညတ်တော်နှင့်ဆန့်ကျင်စွာမပြောမဆိုကြလင့်။ မှတ်သားကြလော့။ အလ္လာဟ်အရှင်မြတ်ကို မဟုတ်မမှန်လုပ်ကြံစွပ်စွဲသောသူတို့သည် အောင်မြင်ကြမည်မဟုတ်ချေ။
16|117|၁၁၇။	ခေတ္တခဏ်စိမ်ခံခြင်းသည် သူတို့၏ ဝေစုဖြစ်၏။ သူတို့အဖို့ အပြစ်ဒဏ်သည် အလွန်ပြင်းပြနာကျင်သော ဒဏ်တည်း။
16|118|၁၁၈။	သင့်အား ငါအရှင်ဖော်ပြတော်မူပြီးသောအစာများကိုလည်း ငါသည် ယဟူဒီလူမျိုးတို့အား တားမြစ်တော်မူ၏။ ငါသည် သူတို့အား မတော်မတရားပြစ်မှားတော်မမူချေ။ သူတို့သည် မိမိကိုယ်ကို မိမိပြစ်မှားလေ့ရှိ၏။
16|119|၁၁၉။	မကောင်းမှုကို မသိသောကြောင့် ကျူးလွန်မိ၍ သိသောအခါ သတိသံဝေဂရပြီးလျှင် မိမိကိုယ်ကို မိမိပြုပြင်သူတို့ ကိုမူကား သင့်ကို ဖန်ဆင်းမွေးမြူတော်မူသောကျေးဇူးတော်သခင်သည် အမှန်ပင်အပြစ်လွှတ်တော်မူ၏။ ကောင်း ကြီးမင်္ဂလာပေးသနားတော်မူ၏။
16|120|၁၂ဝ။	မှတ်သားကြလော့။ တမန်တော်အေဗရာဟမ်သည် အလ္လာဟ်အရှင်မြတ်၏ ဗျာဒိတော်ကို ဦးထိပ်ထက်တင် ရွက်ဆောင်လိုက်နာ၍ ဇာတိပကတိအားဖြင့် ဖြောင့်မှန်၏။ သူသည် ဆင်းတုရုပ်ပွားကို ကိုးကွယ်သူတို့ဘောင်တွင် မပါဝင်ချေ။
16|121|၁၂၁။	သူသည် အရှင်မြတ်၏ ကျေးဇူးတော်များကို ချီးမွမ်း၏။ အရှင်မြတ်သည် သူ့အား ရွေးကောက်တော်မူ၍ လမ်းပြတော်မူ၏။
16|122|၁၂၂။	ထို့အပြင်ငါအရှင်မြတ်သည် သူ့အား ဤဘဝ၌ ကောင်းကြီးမင်္ဂလာပြုတော်မူ၍ နောင်တမလွန်ဘဝ၌ သူသည် အရှင်မြတ်နှင့် တရားတော်ကို ကြည်ညိုသောသူတော်စင်တို့ဘောင်တွင် ပါဝင်၏။
16|123|၁၂၃။	ထို့နောက်ငါသည် သင်မိုဟမ္မဒ်၏ စိတ်နှလုံးတွင် ထင်ရှားစေသောဗျာဒိတ်တော်မူကား မိုဟမ္မဒ် သင်သည် ဖြောင့်မတ်မှန်ကန်သောပင်ကိုယ်ဓာတ်ခံရှိသူတယောက်ဖြစ်သည့်အတိုင်း တမန်တော်အေဗရာဟမ်၏ ဘာသာ အယူဝါဒကို ယုံကြည်လိုက်နာလော့။ သူသည် ရုပ်တုဆင်းပွားကို ဝတ်ပြုသူတို့ဘောင်တွင် မပါဝင်ချေ။
16|124|၁၂၄။	ယဟူဒီလူမျိုးတို့စောင့်သောဥပုသ်ကို ထိုဥပုသ်နှင့်စပ်လျဉ်း၍ အငြင်းအခုံပြုလုပ်သူတို့အဖို့သာ ပြဋ္ဌာန်းထားတော် မူလေ၏။ မှတ်သားလော့။ သင်၏ ကျေးဇူးတော်သခင်သည် သူတို့အား ၎င်းတို့အချင်းချင်းကွဲပြားငြင်းခုံသော အမှုအခင်းများနှင့်ပတ်သက်၍ သူတို့အလယ်ကြားတွင် ရှင်ပြန်ထမြောက်ရသောနေ့တော်ကြီး၌ စစ်ကြောစီရင် တော်မူမည်။
16|125|၁၂၅။	တမန်တော် သင်သည် အသိအလိမ္မာဉာာဏ်ပညာကို အသုံးပြု၍ သာယာနာပျော်ဖွယ်စွာဟောကြားခြင်းဖြင့် လူသားတို့အား သင်၏ ကျေးဇူးတော်သခင်၏ လမ်းတော်သို့ ဖိတ်မန်ဆွဲဆောင်လော့။ သူတို့နှင့်ကျိုးကြောင်း ပြောဆိုရှင်းလင်းရာ၌ သူတို့ထင်သာလွန်သောနည်းဖြင့် ပြောဆိုလော့။ မှတ်သားလော့။ သင်၏ ကျေးဇူးတော် သခင်သည် မိမိလမ်းတော်မှ အဘယ်သူလွဲချော်သွားသည်၊ အဘယ်သူတို့သည် လမ်းမှန်ကို လျှောက်လိုက်သည် တို့ကို အသိဆုံးဖြစ်တော်မူ၏။
16|126|၁၂၆။	အကယ်၍ သင်သည် လက်စားချေလိုလျှင် မိမိခံရသောအမှုနှင့်ညီမျှအောင်သာလျှင် လက်စားချေလော့။ သို့သော် သင်သည် သည်းခံ၍ ရန်ကို မတုံ့ပြန်လျှင် ဤပြုမူချက်သည် သည်းခံသူအတွက် သာလွန်ကောင်းမြတ်၏။
16|127|၁၂၇။	တမန်တော်မိုဟမ္မဒ် သင်သည် သည်းခံခြင်းတရားကို မြဲမြံစွာဆုပ်ကိုင်ထားလော့။ သင်သည် သည်းခံခြင်းဂုဏ်ကို အလ္လာဟ်အရှင်မြတ်၏ ကျေးဇူးတော်ကြောင့်သာလျှင် ရရှိ၏။ မိစ္ဆာမိုက်တို့အတွက် စိတ်ဒုက္ခမရောက်လင့်။ သူတို့ကြံစည်မှုကြောင့်လည်း စိတ်မဆင်းရဲလင့်။
16|128|၁၂၈။	မှတ်သားလော့။ အလ္လာဟ်အရှင်မြတ်သည် အရှင်မြတ်အား ကြောက်ရွံ့သူတို့နှင့်သော်လည်းကောင်း၊ သုစရိုက် ကောင်းမှုကို ပြုကျင့်သူတို့နှင့်သော်လည်းကောင်း၊ အတူတကွရှိတော်မူ၏။
17|1|၁။	အလ္လာဟ်အရှင်မြတ်သည် ချို့တဲ့ခြင်းကင်း၍ တန်ခိုးတော်တောက်ပသောအရှင်ဖြစ်တော်မူ၏။ ငါသည် ငါ၏ ကျေးတော်မျိုးကျွန်တော်မျိုးအား ငါ၏ သာဓကတော်မှ ခရီးစခန်းကမ်းလှမ်းဝေးကွာလှသောဝတ်ကျောင်းတော်သို့ ခေါ်ဆောင်တော်မူ၏။ ငါအရှင်မြတ်သည် ထိုကျောင်းတော်၏ ပတ်ဝန်းကျင်အရပ်ဒေသများကို ကောင်းကြီး မင်္ဂလာဖြန်းထားတော်မူ၏။ မှတ်သားကြလော့။ အရှင်မြတ်၊ အရှင်မြတ်သာလျှင် ကြားတော်မူထသောအရှင်၊ မြင်တော်မူသောအရှင်ဖြစ်တော်မူ၏။
17|2|၂။	ငါသည် တမန်တော်မူစာအား ကျမ်းတော်တစောင်ကို ချပေးသနားတော်မူ၏။ ထိုကျမ်းတော်မြတ်ကို အစ္စရာအီလ် အမျိုးသားတို့အတွက် လမ်းညွှန်ကျမ်းတော်ဖြစ်စေတော်မူ၏။ ငါ၏ ဗျာဒိတ်တော်မူကား သင်တို့သည် ငါမှတပါး အခြားအုပ်ထိန်းသူမရှာကြလင့်။
17|3|၃။	သူတို့သည် တမန်တော်နူဟိုနှင့်အတူတကွ လှေသင်္ဘောပေါ်တွင် ငါတင်ယူတော်မူသောသူတို့၏ မျိုးစေ့ဖြစ်ကြ၏။ မှတ်သားကြလော့၊ တမန်တော်နူဟိုသည် ငါ၏ ကျေးဇူးတော်ကို သိသောကျေးကျွန်ဖြစ်၏။
17|4|၄။	ငါသည် ဤကျမ်းတော်၌ အစ္စရာအီလ်အမျိုးသားတို့အား သင်တို့သည် မြေပေါ်တွင် ပျက်စီးရာပျက်စီးကြောင်း မကောင်းမှုများကို နှစ်ကြိမ်နှစ်ခါကျူးလွန်လိမ့်မည်။ သင်တို့သည် သူတပါးတို့အား နိုင်ထက်စီးနင်းပြုသော အာဏာရှင်ကြီးများဖြစ်ကြလိမ့်မည်ဟု ဗျာဒိတ်ပေးတော်မူ၏။
17|5|၅။	ထို့ကြောင့်ယင်းညှင်းပန်းမှုကြီးနှစ်ပါးအနက် ပထမနှိပ်စက်မှုကြီးအချိန်ကျရောက်လာသောအခါ ငါသည် ခွန်အား ဗလကြီးမားသော ငါ၏ကျေးကျွန်တို့ကို သင်တို့အား ခုခံတိုက်ခိုက်အောင် လှုံ့ဆော်တော်မူ၏။ သူတို့သည် သင်တို့၏ တိုင်းပြည်ကို စီးနင်းဝင်ရောက်ဖျက်ဆီးကြ၏။ ဤခြိမ်းခြောက်ခြင်းသည် တကယ်ဖြစ်လာ၏။
17|6|၆။ ထို့နောက်သင်တို့အား ထိုသူတို့ကို တလှည့်နိုင်ခွင့်ပေးတော်မူ၏။ ငါသည် သင်တို့အား စည်းစိမ်ချမ်းသာ၊ သားသမီးအခြွေအရံနှင့် မြှောက်စားတော်မူ၏။ သင်တို့အား စစ်မှုရေးရာတွင် သာလွန်လိမ္မာစေတော်မူ၏။
17|7|၇။	ငါသည် သူတို့အား သင်တို့သည် သုစရိုက်ကောင်းမှုတိုးပွားလျှင်၊ ထိုကောင်းမှုသည် သင်တို့၏ ဝိညာဉ်များ အဖို့ဖြစ်၏။ အကယ်၍သင်တို့သည် မကောင်းမှုဒုစရိုက်ကို ပြုကျင့်အ့ံ။ ထိုမကောင်းမှုမှာ ထိုဝိညာဉ်များဖို့ဖြစ်၏ ဟု ဗျာဒိတ်ပေးတော်မူ၏။ ထို့ကြောင့်သင်တို့ကို ဒုတိယအကြိမ်ဆုံးမစီရင်တော်မူသောအချိန်ဆိုက်ရောက်လာသော အခါ ငါသည် ငါ၏ ကျေးတော်မျိုးကျွန်တော်မျိုးတို့ကို သင်တို့အား တိုက်ခိုက်သတ်ဖြတ်၍ သင်တို့၏ ဝတ် ကျောင်းကို ရှေးပထမအခါကဲ့သို့ ဝင်ရောက်စေတော်မူ၏။ သူတို့အား သူတို့အောင်မြင်သောနယ်ပယ်ကို ကြီးမား သောဖျက်ဆီးခြင်းဖြင့် ဖျက်ဆီးစေတော်မူ၏။
17|8|၈။	သင်တို့၏ ကျေးဇူးတော်သခင်သည် သင်တို့အား ကောင်းကြီးမင်္ဂလာတော်ပေးသနားတော်မူကောင်း ပေးသနား တော်မူချေမည်။ သို့သော်သင်တို့သည် တဖန်ပြစ်မှုကြီးကို ကျူးလွန်လျှင် ငါ အပြစ်ဒဏ်တဖန်ခတ်တော်မူမည်။ ငါသည် မယုံကြည်သူတို့အတွက် အဝီစိငရဲကို ထောင်အဖြစ် သတ်မှတ်ထားတော်မူ၏။
17|9|၉။	မှတ်သားကြလော့။ ဤကုရ်အာန်ကျမ်းတော်မြတ်သည် အဖြောင့်မတ်ဆုံးသောလမ်းကို ညွှန်ပြ၏ သုစရိုက် ကောင်းမှုကို ပွားများသောယုံကြည်သူတို့အား ၎င်းတို့၏ ဝေစုသည် ဆုတော်ကြီးဖြစ်ကြောင်း သတင်းကောင်း ကိုလည်း ပေး၏။
17|10|၁ဝ။	ထို့အပြင် နောင်တမလွန်ဘဝ၌ မယုံကြည်သူတို့အား ငါသည် သူတို့အဖို့အရာ အလွန်ပြင်းပြနာကျင်ဖွယ်ကောင်း လှသောအပြစ်ဒဏ်ကို စီရင်ထားတော်မူကြောင်း သတင်းဆိုးကိုလည်း ပေး၏။
17|11|၁၁။	လူသားသည် ကောင်းကြီးမင်္ဂလာကို ဆုတောင်းသကဲ့သို့ အမင်္ဂလာကိုလည်း ဆုတောင်း၏။ အကြောင်းမူကား လူသားသည် အမြဲပင်စိတ်မြန်ကိုယ်မြန်ပြုလုပ်တတ်၏။
17|12|၁၂။	ငါအရှင်မြတ်သည် ညဉ့်နှင့်နေ့ကို သာဓကတော်ကြီးနှစ်ပါးဖြစ်တော်မူ၏။ ထို့နောက်မှောင်မိုက်ခြင်းကို ညဉ့်၏ လက္ခဏာ၊ အလင်းရောင်ကို နေ့၏ လက္ခဏာဖြစ်စေတော်မူ၏။ နေ့မှာ သင်တို့သည် သင်တို့၏ ကျေးဇူးတော် သခင်၏ ကောင်းကြီးမင်္ဂလာတော်ကို ရှာမှီးဖို့ရာဖြစ်၏။ ယင်းသို့ညဉ့်နှင့်နေ့ကို ဖန်ဆင်းတော်မူခြင်းအကြောင်းမှာ နှစ်လရက်ရေတွက်ဖို့ရာနှင့် ၎င်းတို့အရေအတွက်ကို သိဖို့ရာ ဖြစ်၏။ ငါသည် အရာတိုင်းကို ရှင်းလင်းထင်ရှားစွာ ရှင်းလင်းထားတော်မူ၏။
17|13|၁၃။	ငါသည် လူသားတိုင်း၏ ပြုကျင့်မှုစာရင်းကို သူ၏ လည်ပင်း၌ ဆွဲထားတော်မူ၏။ ထို့အပြင်ငါသည် ရှင်ပြန် ထမြောက်ရသောနေ့တော်ကြီး၌ သူ့အတွက် စာရင်းစာအုပ်ကြီးကို ထုတ်ဆောင်လာလတ့ံ။ သူသည် ထိုစာအုပ် ကြီးကို မိမိရှေ့မှောက်တွင် ဖွင့်လှန်ထားသည်ကို တွေ့ရလတ့ံ။
17|14|၁၄။	ထိုအခါသူ့အား ဟယ်-လူသား သင်သည် မိမိစာရင်းစာအုပ်ကို ဖတ်ကြည့်လော့။ သင်၏ ဝိညာဉ်သည် သင့် ကို စာရင်းစစ်သူအဖြစ်ဖြင့် ဤနေ့တော်ကြီး၌ လုံလောက်၏ဟု ဗျာဒိတ်ပေးတော်မူလတ့ံ။
17|15|၁၅။	အကြင်သူသည် လမ်းမှန်ကို လျှောက်လိုက်အ့ံ။ ထိုသူသည် မိမိဝိညာဉ်ကောင်းစားဖို့ရာသာ လမ်းမှန်ကို လိုက်သည်မည်၏။ အကြင်သူသည် မှားယွင်းအ့ံ။ ထိုသူသည် မိမိဝိညာဉ်၏ နစ်နာဖို့ရာသာ မှားယွင်းသည် မည်၏။ မိမိဝန်ထုပ်ဝန်ပိုးကို ရွက်ဆောင်နေရသူသည် သူတပါး၏ ဝန်ထုပ်ကို မရွက်ဆောင်နိုင်ချေ။ ငါသည် တမန်တော်တပါးပါးကို စေလွှတ်တော်မမူပဲ၊ အမျိုးတမျိုးကို အပြစ်ဒဏ်ခတ်နှိပ်တော်မမူချေ။
17|16|၁၆။	ငါသည် မြို့ရွာနယ်ပယ်တခုခုကို ဖျက်ဆီးတော်မူလိုလျှင် ထိုအရပ်ဒေသ၌ လောကီစည်းစိမ်တွင် ယဇ်မူးနေသော သူတို့ထံသို့ ပညတ်တော်ချပေးတော်မူ၏။ သူတို့သည် ငါ၏ ပညတ်တော်ကို ကျူးလွန်ကြ၏။ ထို့ကြောင့်အပြစ် ဒဏ်ခတ်မည်ဆိုသည့်ဗျာဒိတ်တော်သည် အတည်ဖြစ်၏။ ထိုအခါငါသည် ထိုမြို့နယ်ပယ်ကိ ညက်ညက်ကျေ အောင် ချေတော်မူ၏။
17|17|၁၇။	ငါသည် တမန်တော်နူဟိုလက်ထက်တော်မှစ၍ များလှစွာသောလူမျိုးအဆက်ဆက်ကို ဖယ်ရှားသုတ်သင်တော် မူလိုက်၏။ အလ္လာဟ်အရှင်မြတ်သည် မိမိ၏ ကျေးကျွန်တို့၏ အပြစ်များကို သိတော်မူသောအရှင်၊ မြင်တော်မူ သောအရှင်အဖြစ်ဖြင့် လုံလောက်တော်မူ၏။
17|18|၁၈။	အကြင်သူသည် ခေတ္တခဏမျှဖြစ်သောလောကီစည်းစိမ်ကို လိုချင်တပ်မက်မောအ့ံ။ ငါသည် အလိုတော်ရှိသူအား ငါပေးလိုသောစည်းစိမ်ကို ပေးသနားတော်မူ၏။ ထို့နောက်ထိုသူအတွက် ငါသည် အဝီစိငရဲကို သတ်မှတ်ထား တော်မူ၏။ သူသည် ငါအပြစ်ဒဏ်ခတ်၍ စွန့်ပစ်ထားသာသူအဖြစ်ဖြင့် ငရဲမီး၏ အပူဒဏ်ကို ခံစားရလတ့ံ။
17|19|၁၉။	အကြင်သူတို့သည် နောင်တမလွန်ဘဝကို မက်မောကြ၏။ ယုံကြည်သူအဖြစ်ဖြင့် ထိုဘဝအတွက် လိုအပ်သော ကြိုးစားမှုနှင့် ကြိုးစားအ့ံ။ ထိုသူတို့၏ ကြိုးစားမှုကို သူတို့၏ ကျေးဇူးတော်သခင်သည် နှစ်ခြိုက်တော်မူ၏။
17|20|၂ဝ။	ငါသည် နောင်တမလွန်ဘဝကို မြတ်နိုးသောသူတို့ကိုလည်းကောင်း၊ ဤဘဝကို မက်မောသောသူတို့ကိုသော် လည်းကောင်း၊ လူတိုင်းကိုပင် သင်၏ အရှင်သခင်၏ ကျေးဇူးတော်ကို မည်သည့်အခါမှ ပိတ်ပင်တားဆီးမထား နိုင်ချေ။
17|21|၂၁။	တမန်တော် ငါသည် အချို့သောသူကို အချို့သောသူထက် မည်သို့သာလွန်နှစ်သက်တော်မူသည်ကို ကြည့်ရှု ကြလော့။ အမှန်မှာ နောင်တမလွန်ဘဝသည် သာ၍ ကြီးကျယ်မြင့်မြတ်၍ လိုလားဖွယ်ကောင်းလှ၏။
17|22|၂၂။	လူသား သင်သည် အပြစ်တင်ခံရခြင်းနှင့် စွန့်ပစ်ခြင်းတို့မှ ကင်းဝေးစိမ့်သောငှာ အလ္လာဟ်အရှင်မြတ်နှင့် အခြားဘုရားကို မတွဲဖက်လင့်။
17|23|၂၃။	လူသားတို့ သင်တို့၏ ကျေးဇူးတော်သခင်သည် သင်တို့အား သင်တို့သည် အရှင်မြတ်မှတပါး မည်သည်ကိုမျှ မကိုးကွယ်ကြကုန်လင့်။ သင်တို့သည် မိမိတို့မိဘနှစ်ပါးအား သနားကြင်နာခြင်းပြုကြလော့။ မိဘတပါးသော် လည်းကောင်း၊ မိဘတပါးသော်လည်းကောင်း၊ နှစ်ပါးသော်လည်းကောင်း၊ သင်တို့မျက်မှောက်၌ သက်ရွယ်ကြီးရင့် အိုမင်းခြင်းသို့ ဆိုက်ရောက်လာလျှင် သူတို့အား ဆောင့်အောင့်မြည်တမ်းမှုကိုသော်လည်းကောင်း၊ မကြည့်မရှု တွန်းလှန်မှုကိုသော်လည်းကောင်း၊ မပြုကြကုန်လင့်။ သူတို့အား ယုယရိုသေ၍ သာယာနာပျော်ဖွယ်သောစကား ကိုသာ ဆိုကြလော့။
17|24|၂၄။	သင်တို့သည် မိဘတို့အား ဂရုဏာသဘောနှင့်ခယရိုသေခြင်းအတောင်ကို နှိမ့်ချကြလော့။ ၎င်းအပြင်မိဘတို့ အတွက် အို-အကျွနု်ပ်၏ ကျေးဇူးတော်သခင် အကျွနု်ပ်၏ မိဘနှစ်ပါးသည် အကျွနု်ပ်အား ငယ်စဉ်တောင်ကျေး ကလေးဘဝတွင် ကျွေးမွေးပြုစုသကဲ့သို့ အရှင်ကလည်း ထိုမိဘနှစ်ပါးကို သနားစောင့်ရှောက်ချီးမြှောက်တော်မူပါ ဟု ဆုတောင်းပဌနာပြုကြလော့။
17|25|၂၅။	သင်တို့၏ ကျေးဇူးတော်သခင်သည် သင်တို့၏ စိတ်နှလုံးတွင်းရှိသည်များကို ကောင်းစွာသိမြင်တော်မူ၏။ အကယ်၍သင်တို့သည် အကျင့်သီလကောင်းသူတို့ဖြစ်ကြလျှင် အရှင်မြတ်သည် မိမိဘက်တော်သို့ လှည့်သူ တို့အား မုချဧကန်အမြဲပင်အပြစ်လွှတ်တော်မူ၏။
17|26|၂၆။	သင်တို့သည် မိမိတို့သားချင်းအား သူရထိုက်သောအထောက်အပံ့ကို ပေးလော့။ ထို့အပြင်သူတောင်းစားခရီးသွား အာဂန္တုတို့ကိုလည်း ပေးကမ်းလှုဒါန်းလော့။ သင်တို့သည် မိမိဥစ္စာပစ္စည်းကို အချည်းနှီးအကျိုးမဲ့မဖြုန်းတီးကြလင့်။
17|27|၂၇။	မှတ်သားကြလော့။ ဥစ္စာပစ္စည်းဖြုန်းတီးသူသည် ရှိုင်တန်မာရ်နတ်များ၏ ညီအစ်ကိုများဖြစ်ကြ၏။ ရှိုင်တန် မာရ်နတ်သည် မိမိ၏ ကျေးဇူးတော်သခင်အား အမြဲကျေးဇူးကန်းသူဖြစ်၏။
17|28|၂၈။	သို့သော်သင်သည် သင်၏ ကျေးဇူးတော်သခင်အထံတော်မှ မျှော်လင့်သောကောင်းကြီးမင်္ဂလာကို ရှာမှီးနေစဉ် သူတို့ကို မပေးကမ်းနိုင်ပဲ ကျောခိုင်းသွားရသော် သူတို့အား သနားကြင်နာနာပျော်ဖွယ်သောစကားကို ဆိုလော့။
17|29|၂၉။	ထို့အပြင်သင်တို့သည် မိမိလက်ကို မြဲမြံစွာဆုပ်ပြီးလျှင် လည်ကုတ်ပေါ်သို့ ပိုး၍လည်း မထားလင့်။ လွန်စွာ ချဲ့ဖြန့်၍လည်း မထားလင့်။ လက်ဖွသူသည် ဥစ္စာကုန်ခန်းနွမ်းပါးသည့်အတွက် သတိနောင်တရလျက်၊ မိမိကိုယ်ကို မိမိအပြစ်တင်၍ ထိုင်နေရတတ်၏။
17|30|၃ဝ။	မှတ်သားလော့။ သင်၏ ကျေးဇူးတော်သခင်သည် အလိုတော်ရှိသူအား ရိက္ခာဥစ္စာပေါများကြွယ်ဝစေတော်မူ၏။ ဆင်းရဲနွမ်းပါးစေလိုတော်မူသူများအား ဥစ္စာပစ္စည်းကျပ်တည်းစေတော်မူ၏။ မှတ်သားကြလော့။ အရှင်မြတ်သည် မိမိကျေးကျွန်တို့ကို အမြဲသိတော်မူသောအရှင်၊ မြင်တော်မူသောအရှင်တည်း။
17|31|၃၁။	သင်တို့သည် ဆင်းရဲဒုက္ခရောက်မည်ဟု စိုးရိမ်ကြောင့်ကျသောကြောင့် သားငယ်သမီးငယ်တို့ကို မသတ်ဖြတ် ကြလင့်၊ ငါသည် သင်တို့နှင့်သင်တို့၏ သားသမီးတို့ကို ရိက္ခာပေးသနားတော်မူမည်။ မှတ်သားကြလော့။ ယင်းသို့သတ်ဖြတ်ခြင်းသည် ကြီးမားသောအပြစ်ဖြစ်၏။
17|32|၃၂။	ထို့အပြင်သင်တို့သည် မတရားသောကာမမှုအနီးအပါးသို့ မချဉ်းကပ်ကြလင့်။ မှတ်သားကြလော့။ ထိုအမှုသည် အလွန်စက်ဆုတ်ရွံရှာဖွယ်ကောင်း၍ ညစ်ညမ်းဆိုးဝါးသောအပြုအမူဖြစ်၏။
17|33|၃၃။	တရားသဖြင့် သတ်ဖြတ်ခြင်းမှတပါး အသက်ကို မသတ်ရဟု အလ္လာဟ်အရှင်မြတ်ပညတ်တော်မူသောတရားတော် ကို ကျူးလွန်၍ သူတပါးအသက်ကို မသတ်ကြလင့်၊ အကြင်သူကို မတရားသတ်ဖြတ်အ့ံ။ ထိုသူ၏ အမွေစား အမွေခံအား လက်စားချေခွင့် ငါပေးသနားတော်မူ၏။ သို့သော်သူသည် သတ်ဖြတ်ရာ၌ လွန်ကျူးခြင်းကို မပြုရချေ။ မှတ်သားလော့။ လက်စားချေမှု၌ သူ့ကို ကူညီစောင့်ရှောက်တော်မူမည်။
17|34|၃၄။	မိဘမဲ့သူငယ်တို့အရွယ်ရောက်သည့်တိုင်အောင်၊ သူတို့၏ ဥစ္စာပစ္စည်းအနီးအပါးသို့ ထိုပစ္စည်းထက်သာသော ပစ္စည်းနှင့်မဟုတ်ပဲ မချဉ်းကပ်ကြလင့်။ ပဋီညာဉ်ဝန်ခံချက်ကို စောင့်စည်းကြလော့။ မှတ်သားကြလော့။ ထိုကတိ သစ္စာနှင့်စပ်လျဉ်း၍ စစ်ကြောစီရင်တော်မူမည်။
17|35|၃၅။	တင်းတောင်းစသည်တို့နှင့် ချိန်တွယ်သောအခါ အပြည့်အမှန်ချိန်တွယ်ကြလော့။ စည်းချိန်နှင့်ချိန်တွယ်သောအခါ အလေး၊ စည်းချိန်တို့ကို မှန်ကန်စေကြလော့။ ဤအပြုအမူသည် သင့်တင့်လျောက်ပတ်၍ အစွန်ဆုံးဘဝ၌ သာလွန်ကောင်းမြတ်၏။
17|36|၃၆။	အို-လူသား၊ သင်သည် မိမိမသိနားမလည်သောအရာတစုံတခုကို သိနားလည်သကဲ့သို့ မပြောမဆိုမပြုလုပ်လင့်။ မှတ်သားလော့။ နား၊ မျက်စိနှင့် စိတ်နှလုံးအားလုံးပင် စစ်ကြောမေးမြန်းခြင်းကို ခံရလတ့ံ။
17|37|၃၇။	ထုုိ့အပြင် မဟာပထမဝီမြေကြီးပေါ်၌ မောမာပလွှားခြင်းဖြင့် မသွားမလာကုန်လင့်။ မှတ်သားလော့။ သင်သည် ကမ္ဘာမြေကြီးကို ခွဲမပစ်နိုင်၊ သို့မဟုတ် သင်သည် တောင်ထိပ်ကို မှီအောင် မဆန့်ကျင်နိုင်ချေ။
17|38|၃၈။	ယခုပြဆိုခဲ့သောအရာများ၏ မကောင်းဆိုးသွမ်းခြင်းသည် သင်၏ ကျေးဇူးတော်သခင်၏ ရှေ့မှောက်တော်ဝယ် မုန်းတီးဖွယ်ရာဖြစ်၏။
17|39|၃၉။	မိုဟမ္မဒ်၊ ဤပညတ်တော်များသည် သင်၏ ကျေးဇူးတော်သခင်က သင်၏ စိတ်နှလုံးအတွင်း၌ ထင်ရှားစေတော် မူသော၊ သိမ်မွေ့နက်နဲသောပညာရပ်၏ တစိတ်တဒေသဖြစ်၏။ သင်သည် အပြစ်ဒဏ်ခတ်၌ ငရဲမီးအတွင်းတွင် စွန့်ပစ်ခြင်းမခံရစိမ့်သောငှာ သင်သည် အလ္လာဟ်အရှင်မြတ်နှင့် အခြားဘုရားကို မတွဲဖက်လင့်။
17|40|၄ဝ။	အို-မက္ကာဟ်မြို့သားတို့၊ သင်တို့၏ ကျေးဇူးတော်သခင်သည် သင်တို့အား သားရတနာများပေးသနားတော် မူခြင်းဖြင့် ချီးမြှောက်ဂုဏ်ပြုတော်မူပြီးလျှင် မိမိအဖို့အရာ ကောင်းကင်တမန်တော်များအထဲမှ အမများကိုသာ ရွေးချယ်တော်မူသလော၊ မှတ်သားကြလော့။ သင်တို့သည် အလွန်ကြောက်မက်ဖွယ်ကောင်းသောစကားကို ဆိုချေ၏။
17|41|၄၁။	ငါအရှင်မြတ်သည် သူတို့တရားရစေရန် ဤကုရ်အာန်ကျမ်းတော်၌ ငါ၏ သတိပေးဗျာဒိတ်တော်များကို ချမှတ် တော်မူ၏။ သို့သော်ဤကျမ်းတော်သည် သူတို့အား မနှစ်သက် မုန်းတီးစေခြင်းမှတပါး အခြားတစုံတရာကိုမျှ မတိုးပွားစေချေ။
17|42|၄၂။	မိုဟမ္မဒ်၊ သင်သည် မယုံကြည်သူတို့အား ပြောလော့။ သူတို့ပြောဆိုသကဲ့သို့ အလ္လာဟ်အရှင်မြတ်နှင့်အတူတကွ အခြားဘုရားရှိလျှင် သူတို့သည် ရာဇပလ္လင်တော်ကြီး၏ အရှင်သခင်ထံ သွားသောလမ်းကို ရှာမီးကြချေလိမ့်မည်။
17|43|၄၃။	အရှင်မြတ်သည် ချို့တဲ့ခြင်းကင်းမဲ့၍ တန်ခိုးတော်ကြီးမားသောအရှင်ဖြစ်တော်မူပါ၏။ သူတို့စွပ်စွဲသောအညစ် အကြေးများမှ ကင်းစင်မြင့်မြတ်တော်မူပါ၏။
17|44|၄၄။	ကမ္ဘာမြေပြင်ကောင်းကင်ဘုံခုနစ်ထပ်နှင့်တကွ မိုးမြေစပ်ကြားရှိ အရာခပ်သိမ်းတို့သည် အလ္လာဟ်အရှင်မြတ်၏ ဂုဏ်တော်ကျေးဇူးတော်ကို ရင့်ကျူးကြ၏။ အရှင်မြတ်၏ ဂုဏ်ကျေးဇူးတော်ကို မရင့်ကျူးသောဝထ္ထုပစ္စည်းဟူ၍ တစုံတခုမျှမရှိချေ။ သို့သော်သင်တို့သည် သူတို့၏ ချီးကျူးတသခြင်းကို နားမလည်နိုင်ကြချေ။ မှတ်သားကြလော့။ အရှင်မြတ်သည် အမြဲသနားညှာတာတော်မူ၏ အပြစ်လွှတ်တော်မူ၏။
17|45|၄၅။	တမန်တော်၊ သင်သည် ကုရ်အာန်ကျမ်းတော်မြတ်ကိ ရွတ်ဖတ်သောအခါ ငါသည် သင်နှင့် နောင်ဘဝကို မယုံကြည်သူတို့အလယ်ကြားတွင် ဖုံးကွယ်ထားသောအကာအဆီးကို စီရင်ထားတော်မူ၏။
17|46|၄၆။	တဖန် သူတို့တရားတော်ကို နားမလည်စေရန် သူတို့နှလုံးအိမ်ကို ဖုံးအုပ်ထားတော်မူ၏။ သူတို့၏ နားကို ပင်းစေတော်မူ၏။ သင်သည် ကုရ်အာန်ကျမ်းတော်မြတ်တွင် သင်၏ ကျေးဇူးတော်သခင်ကိုသာလျှင် ဖော်ပြ ချီးကျုးသောအခါ သူတို့သည် စိတ်မကျေနပ်ခြင်းဖြင့် ကျောခိုင်းသွားကြ၏။
17|47|၄၇။	သင့်ကို သူတို့နားထောင်သောအခါ သူတို့သည် အဘယ်အရာကို ကြားနာချင်ကြသည်ကို ငါအရှင်မြတ်ကောင်းစွာ သိတော်မူ၏။ သူတို့အချင်းချင်း တိတ်တဆိတ်တိုင်ပင်နှီးနှောသောအခါ မကောင်းမှုပြုကျင့်သူတို့က သင်တို့သည် စုံးပူးနေသောသူကိုသာ လိုက်နာကြ၏ဟု ဆိုကြ၏။
17|48|၄၈။	သူတို့သည် သင့်အတွက် အဘယ်ဥပမာများကို ဆောင်ကြသည်ကို ကြည့်ရှုလော့။ သူတို့သည် လမ်းမှားကြ၏။ လမ်းမှန်ကို မတွေ့နိုင်ကြချေ။
17|49|၄၉။	တဖန် သူတို့က အကျွနု်ပ်တို့သည် အရိုးများသော်လည်း၊ အရိုးအစိတ်စိတ်အမွှာမွှာသော်လည်းကောင်း၊ ဖြစ်သွား သောအခါ အကျွနု်ပ်သည် အမှန်ပင်လူသစ်ဖြစ်၍ ရှင်ပြန်ထမြောက်ရဦးမည်လောဟု ဆိုကြ၏။
17|50|၅ဝ။	တမန်တော် ဟောကြားလော့၊ သင်တို့သည် ကျောက်ခဲ သို့မဟုတ် သံခဲအတိဖြစ်ငြားသော်လည်းကောင်း။
17|51|၅၁။	သင်တို့စိတ်နှလုံးသည် ကျောက်ခဲသံခဲထက် ကြီးမားသည်ဟု ထင်မှတ်သောအရာဝထ္ထုဖြစ်ငြားသော် လည်းကောင်း၊ သင်တို့သည် ရှင်ပြန်ထမြောက်ရမည်သာတည်း။ ထိုအခါ သူတို့က အကျွနု်ပ်တို့ကို အဘယ်သူ ရှင်ပြန်ထမြောက်စေမည်နည်းဟု မေးမြန်းကြ၏။ သင်ဟောကြားလော့။ သင်တို့ကို အစကနဦးက ဖန်ဆင်းတော် မူထသောအရှင်မြတ်သည် သင်တို့ကို ရှင်ပြန်ထမြောက်စေတော်မူမည်၊ ထိုစကားကို ကြားရသောအခါ သူတို့ သည် ခေါင်းခါကြပြီးလျှင် ဘယ်သောအခါရှင်ပြန်ထရမည်နည်းဟု မေးကြ၏။ သင်သည် သူတို့အား ကာလမကြာ မြင့်မီ သင်တို့ရှင်ပြန်ထမြောက်ရကောင်း ထမြောက်ရလိမ့်မည်။
17|52|၅၂။	အရှင်မြတ်သည် သင်တို့အား ခေါ်တော်မူသောနေ့တော်ကြီး၌ သင်တို့သည် အရှင်မြတ်၏ ဂုဏ်ကျေးဇူးတော်ကို ချီးကျူးခြင်းဖြင့် ထူးကြလတ့ံ။ ထိုအခါသင်တို့သည် ခေတ္တခဏမျှနေခဲ့ရသည်ဟု ထင်ကြလတ့ံ။
17|53|၅၃။	တမန်တော်၊ သင်သည် ငါ၏ ကျေးကျွန်များအား ဂရုဏာစကားကိုသာ ဆိုကြလော့ဟု သြဝါဒပေးလော့၊ မှတ်သားလော့၊ ရှိုင်တန်မာရ်နတ်သည် သူတို့အထဲတွင် စိတ်ဝမ်းကွဲပြားမှုကိုသာ လှုံ့ဆော်၏။ မှတ်သားလော့။ ရှိုင်တန်မာရ်နတ်သည် လူသား၏ ပွင့်လင်းသောရန်သူအစစ်ဖြစ်၏။
17|54|၅၄။	သင်တို့၏ အရှင်သခင်သည် သင်တို့ကို ကောင်းစွာသိတော်မူ၏။ အရှင်မြတ်သည် အလိုတော်ရှိပါလျှင် သင် တို့အား ကောင်းကြီးမင်္ဂလာပေးသနားတော်မူမည်။ အရှင်မြတ်သည် အပြစ်ဒဏ်ခတ်လိုတော်မူပါလျှင် အပြစ်ဒဏ် တပ်ရိုက်တော်မူမည်။ မိုဟမ္မဒ် ငါသည် သင့်အား အုပ်ထိန်းသူအဖြစ်ဖြင့် စေလွှတ်တော်မူသည်မဟုတ်ချေ။
17|55|၅၅။	ထို့အပြင် သင်၏ ကျေးဇူးတော်သခင်သည် မိုးမြေပေါ်တွင် ရှိရှိသမျှအပေါင်းတို့ကို ကောင်းစွာသိတော်မူ၏။ ငါအရှင်မြတ်သည် အချို့သောတမန်တော်တို့ကို အခြားသောတမန်တော်များထက် သာလွန်ချီးမြှောက်တော်မူ၏။ တမန်တော်ဒါဝတ်အား ဇဘူရ်ကျမ်းတော်ကို ထုတ်ပြန်ပေးသနားတော်မူ၏။
17|56|၅၆။	တမန်တော်ဟောကြားလော့။ ဟယ်-အချင်းတို့၊ သင်တို့သည် အလ္လာဟ်အရှင်မြတ်မှတပါး ကိုးကွယ်သောဘုရား တုများထံ၌ ဆုတောင်းကြလော့။ သို့သော်သူတို့၌ သင်တို့၏ ဘေးဥပါဒ်များကို ဖယ်ရှားခြင်းသော်လည်းကောင်း၊ ပြောင်းလဲခြင်းသော်လည်းကောင်း ပြုနိုင်စွမ်းသည့်တန်ခိုးအာဏာမရှိချေ။
17|57|၅၇။	သူတို့ကိုးကွယ်သောဘုရားတို့လည်း သူတို့၏ ကျေးဇူးသခင်အထံတော်မှ ချဉ်းကပ်ရာလမ်းကို ရှာမှီးကြ၏။ အရှင်မြတ်နှင့်အနည်းဆုံးချဉ်းကပ်လိုချင်ကြ၏။ သူတို့သည် အရှင်မြတ်၏ ကောင်းကြီးမင်္ဂလာတော်ကို မျှော်လင့် ကြ၏။ အရှင်မြတ်၏ ဒဏ်တော်ကို ကြောက်ရွံ့ကြ၏။ မှတ်သားကြလော့။ သင်၏ ကျေးဇူးတော်သခင်၏ အပြစ်ဒဏ်တော်ကို ရှောင်ကြဉ်ကြရမည်။
17|58|၅၈။	ရှင်ပြန်ထမြောက်ရမည့်နေ့တော်ကြီးမဆိုက်ရောက်မီ ငါသည် မြို့ရွာနယ်ပယ်တိုင်းအား ဖျက်ဆီးတော်မူမည်။ သို့မဟုတ် အလွန်ပြင်းထန်သောအပြစ်ဒဏ်ကို ခတ်တော်မူမည်။ ဤအကြောင်းအရာကို ငါ၏ ပညတ်ကျမ်း တော်၌ ဖော်ပြထား၏။
17|59|၅၉။	ရှေးလူဟောင်းတို့သည် ငါချပေးသနားတော်မူသောသာဓကတော်များကို မယုံကြည်ငြင်းပယ်ကြ၏။ ဤပြကျင့်မှု မှတပါး အခြားအကြောင်းတစုတခုမျှ ငါအရှင်မြတ်အား သာဓကတော်များကို ချပေးတော်မူခြင်းမှ မတားဆီး နိုင်ကြချေ။ ငါသည် စမုဒ်လူမျိုးတို့အား ကုလားအုပ်မတစ်ကောင်ကို ပေးသနားတော်မူ၏။ ထိုကုလားအုပ်မကို မတရားနှိပ်စက်ကြ၏။ ငါသည် သာဓကတော်များကို သတိပေးဆုံးမဖို့ရာမှတပါး အခြားကိစ္စအတွက် ချပေးသနား တော်မူသည်မဟုတ်ချေ။
17|60|၆ဝ။	ငါအရှင်မြတ်သည် သင့်အား ဤသို့ဗျာဒိတ်တော်ချပေးခြင်းမှာ သတိပေးဆုံးမဖို့ရာသာဖြစ်၏။ မှတ်သားလော့။ သင်၏ ကျေးဇူးတော်သခင်သည် လူသားတို့အား မိမိ၏ တန်ခိုးတော်အားဖြင့် ဝိုင်းထားတော်မူ၏။ ငါသည် သင့်အား ပြသတော်မူသောရှုမြင်ခင်းကို လူသားတို့အား ပြင်းထန်စွာစုံစမ်းဖို့ရာ စီရင်ထားတော်မူ၏။ ကုရ်အာန် ကျမ်းတော်ကြီးတွင် ဖော်ပြထားသောမင်္ဂလာမရှိသောရှားဇောင်းပင်ကိုလည်း ထိုနည်းအတူစီရင်ထားတော်မူ၏။ ငါသည် လူသားတို့အား သတိပေးဆုံးမတော်မူ၏။ သို့သော်ဤအဆုံးအမတော်သည် သူတို့အား ကြီးမားသော တရားမသိမှု၌မှတပါး အခြားအမှု၌ တိုးပွားစေသည်မဟုတ်ချေ။
17|61|၆၁။	ငါအရှင်မြတ်သည် ကောင်းကင်တမန်တော်တို့အား သင်တို့သည် အာဒမ်အား ဝပ်တွားရှိခိုးကြလော့ဟု ဗျာဒိတ် ပေးတော်မူ၏။ ထိုအခါအီဗလစ်မှတပါး အခြားတမန်တော်များသည် အာဒမ်အား ဦးညွှတ်ချကြ၏။ သို့သော် အီဗလစ်က အရှင်မြတ် ရွှံ့စေးမှ ဖန်ဆင်းတော်မူသောအရာကို အကျွနု်ပ်သည် ဝပ်တွားရှိခိုးရပါမည်လောဟု တင်လျှောက်၏။
17|62|၆၂။	အရှင်မြတ်သည် အကျွနု်ပ်ထက် မြှောက်စားတော်မူသောလူသားကို ကြည့်ရှုတော်မူပါ။ အကယ်၍ အရှင်မြတ် သည် အကျွနု်ပ်အား ရှင်ပြန်ထမြောက်ရသောနေ့တော်ကြီးတိုင်အောင် အချိန်ပေးတော်မူပါလျှင် ထိုသူ၏ သားမြေးအနက် အနည်းငယ်သောသူတို့မှတပါး အခြားသူတို့ကို အကျွနု်ပ်သည် ဖမ်းဆီးပါအ့ံဟု တင်လျှောက်၏။
17|63|၆၃။	ထိုအခါအလ္လာဟ်အရှင်မြတ်က ထွက်သွားလော့။ သူတို့အနက် နင်၏ နောက်သို့ လိုက်သူနှင့်တကွ နင့်ကို ငရဲမီးပေးတော်မူမည်။
17|64|၆၄။	နင်လှည့်စားနိုင်သောသူတို့ကို လှည့်စားလော့။ နင်၏ မြင်းစီးသူရဲ၊ ခြေသည်သူရဲစသည့်စစ်သည်တို့အား သူတို့ကို တိုက်ခိုက်ဖျက်ဆီးစေလော့။ သူတို့၏ ဥစ္စာပစ္စည်း၊ သားသမီးရတနာတို့တွင် အတူဖက်စပ်ပါဝင်လော့။ နင်သည် သူတို့အား ကတိသစ္စာပေးလော့ဟု ဗျာဒိတ်ချတော်မူ၏။ ရှိုင်တန်မာရ်နတ်သည် ဖျားယောင်းသွေးဆောင် ဖို့ရာသာ ကတိသစ္စာပေးတတ်၏။
17|65|၆၅။	မှတ်သားလော့။ သစ္စာရှိသောငါ၏ ကျေးကျွန်တို့၊ သူတို့အပေါ်တွင် နင်သြဇာမရှိချေ။
17|66|၆၆။	လူသားအပေါင်းတို့ သင်တို့သည် အရှင်မြတ်၏ ပေးကမ်းစွန့်ကြဲခြင်းကျေးဇူးတော်ကို ရှာမှီးဖို့ရာ သင်တို့၏ အရှင်သခင်သည် သင်တို့အတွက် လှေသင်္ဘောများကို ပင်လယ်သမုဒ္ဒရာကို ဖြတ်သန်းသွားလာစေတော်မူသော အရှင်ဖြစ်တော်မူ၏။ မှတ်သားကြလော့။ အရှင်မြတ်သည် သင်တို့အား အမြဲသနား ကောင်းကြီးမင်္ဂလာပေး သနားတော်မူ၏။
17|67|၆၇။	သင်တို့သည် ပင်လယ်သမုဒ္ဒရာအလယ်တွင် ဘေးအန္တရာယ်တွေ့ကြံုကြသောအခါ အကူအညီအတွက် သင်တို့ ဆုတောင်းသောဘုရားများသည် သင်တို့ကို မကူညီမကယ်တင်နိုင်ချေ။ အရှင်မြတ်သာလျှင် ကယ်နှုတ်တော်မူ၏။ သို့သော်အရှင်မြတ်သည် သင်တို့အား မြေကြီးသို့ ချမ်းသာစွာယူဆောင်တော်မူသောအခါ သင်တို့သည် လှည့်သွား ကြ၏။ အကြောင်းမူကား လူသားသည် အမြဲပင်ကျေးဇူးကန်းကြ၏။
17|68|၆၈။ သင်တို့သည် မိမိတို့အား အရှင်မြတ်၏ မြေမျိုစေတော်ခြင်းဘေးမှသော်လည်းကောင်း၊ မိမိတို့အပေါ်သို့ သဲ မုန်တိုင်းတိုက်ခတ်စေတော်မူခြင်းဘေးမှသော်လည်းကောင်း၊ လုံခြံုသည်ဟု ထင်မှတ်ကြသလော၊ ယင်းအန္တရာယ် နှင့်ရင်ဆိုင်ရသောအခါ သင်တို့၌ ကာကွယ်မည့်တစုံတယောက်မှ မရှိသည်ကို သင်တို့တွေ့ရမည်။
17|69|၆၉။	သို့မဟုတ် အရှင်မြတ်သည် သင်တို့အား ရေဘေးသို့ ဒုတိယအကြိမ်ပို့တော်မူခြင်းမှသော်လည်းကောင်း၊ လေပြင်း မုန်တိုင်းအားဖြင့် သင်တို့အား ကျေးဇူးကန်းသောကြောင့် ရေနစ်မြုပ်စေတော်မူခြင်းမှသော်လည်းကောင်း၊ သင်တို့သည် လုံခြံုသည်ဟု ထင်မှတ်ကြသလော။ ကမ္ဘာမြေကြီးပေါ်တွင် သင်တို့အတွက် အလ္လာဟ်အရှင်မြတ်ကို လက်စားချေသူတစုံတယောက်မျှမရှိသည်ကို သင်တို့တွေ့လိမ့်မည်။
17|70|၇ဝ။	အကယ်စင်စစ် ငါအရှင်မြတ်သည် အာဒမ်၏ သားမြေးမြစ်တို့အား ဂုဏ်ပြုချီးမြှောက်တော်မူ၏။ ငါသည် ကုန်းလမ်း၊ ရေလမ်းဖြင့် သယ်ယူပို့ဆောင်တော်မူ၏။ သူတို့အား မွန်မြတ်သောအစာအဟာရကို ပေးသနားတော် မူ၏။ သူတို့အား ငါဖန်ဆင်းတော်မူသောအရာဝထ္ထုများအနက် သာလွန်၍ ထူးချွန်စွာနှစ်ခြိုက်တော်မူ၏။
17|71|၇၁။	ငါသည် လူအပေါင်းတို့ကို မိမိတို့စာရင်းအသီးသီးနှင့်တကွ ဆင့်ခေါ်တော်မူသောနေ့တော်ကြီး၌ အကြင်သူတို့သည် မိမိ၏ စာရင်းစာအုပ်ကို လက်ျာလက်ထဲသို့ ထည့်ပေးခြင်းခံရ၏။ ထိုသူတို့သည် မိမိတို့၏ စာအုပ်ကို ဖတ်ရှု ကြလတ့ံ။ သူတို့ကို အဏုမြူခန့်မျှမတရားပြုတော်မူမည်မဟုတ်ချေ။
17|72|၇၂။	အကြင်သူသည် ဤဘဝ၌ မျက်စိကန်းအ့ံ၊ ထိုသူသည် နောင်ဘဝ၌လည်း မျက်ကန်းဖြစ်လတ့ံ။ တရားလမ်း ကြောင်းမှ ဝေးသည်ထက် ဝေးလတ့ံ။
17|73|၇၃။	မိုဟမ္မဒ်၊ သင်သည် ငါထုတ်ပြန်ချပေးသနားတော်မူသောကုရ်အာန်ကျမ်းတော်မြတ်နှင့်ဆန့်ကျင်သောတရားကို ဖန်တီးစိမ့်သောငှာ ထိုကျမ်းတော်မြတ်ကို သွေဖယ်ဖို့ရာ မိစ္ဆာမိုက်တို့သည် သင့်အား ဖျားယောင်းသွေးဆောင်ရန် အထူးကြိုးစားအားထု်ကြ၏။ သို့မှသာ သူတို့သည် သင့်အား မိတ်ဆွေအဖြစ်ဖြင့် လက်ခ့လတ့ံ။
17|74|၇၄။ အကယ်၍ ငါသည် သင့်အား အထူးတည်ကြည်ခိုင်မြဲစေတော်မမူခဲ့လျှင် သင်သည် သူတို့ဘက်သို့ အနည်းငယ် ယိမ်းယိုင်ခဲ့လိမ့်မည်။
17|75|၇၅။	ထိုအခါငါအရှင်မြတ်သည် သင့်အား ဤဘဝ၌ အပြစ်ဒဏ်တော်ကြီးနှစ်ထပ်တပ်ရိုက်တော်မူမည်။ နောင်ဘဝ ၌လည်း အပြစ်ဒဏ်နှစ်ထပ်ခတ်မည်။ ယင်းကဲ့သို့အပြစ်ဒဏ်ပေးတော်မူသောအခါ ငါမှ သင့်အား ကယ်ဆယ်ကူညီ မည့်သူကို သင်မတွေ့ချေ။
17|76|၇၆။	ထိုမိစ္ဆာမိုက်တို့သည် သင့်အား သင်နေထိုင်ရာအရပ်ဒေသမှ နှင်ထုတ်ပစ်ဖို့ရာ၊ ခြောက်လှန့်ပစ်ဖို့ရာ အမှန်ပင် လိုလားကြ၏။ အကယ်၍သင့်အား နှင်ထုတ်ပစ်လျှင် သူတို့သည် ထိုနေရာတွင် အချိန်အနည်းငယ်သာဆက်လက် နေထိုင်ကြရမည်။
17|77|၇၇။	လူသားတို့ထံသို့ သင့်အလျင်စေလွှတ်သောတမန်တော်များလည်း ဤကဲ့သို့ဖြစ်ကြသည်။ သင်သည် ငါ၏ လမ်းစဉ်ကို လွှဲပြောင်းနိုင်သောသူတစုံတယောက်ကိုမျှ တွေ့မည်မဟုတ်ချေ။
17|78|၇၈။	သင်သည် နေ့လည်မွန်းလွဲအချိန်မှစ၍ ညနေမှောင်မိုက်လာသောအချိန်တိုင်အောင် ဆွလတ်ဝတ်ပြုလော့။ ထို့အပြင် နံနက်နေအာရုဏ်တက်အချိန်တွင် ဆွလတ်ဝတ်ပြု၍ ကုရ်အာန်ကျမ်းတော်ကြီးကို ရွတ်ဖတ်လော့။ အမှန်ကိုဆိုသော် နံနက် ကုရ်အာန်ကျမ်းတော်ကြီးကို ရွတ်ဖတ်ခြင်းကို အမြဲနားထောင်မှတ်သားထား၏။
17|79|၇၉။	ထို့အပြင်သင်သည် ညဉ့်နက်သန်းခေါင်အချိန်၌ ဆွလတ်ဝတ်ပြုရန် ကုရ်အာန်ကျမ်းတော်ကို ဖတ်ရန် သင်နိုးကြား လော့၊ ယင်းသို့ပြုလုပ်ခြင်းသည် အလွန်အကျိုးများ၏။ သင်၏ အရှင်သခင်သည် သင့်အား အလွန်ချီးမွမ်းဖွယ် ကောင်းသောဂုဏ်ကျက်သရေရှိသောနေရာဌာနသို့ မြှင့်တင်တော်မူမည်။
17|80|၈ဝ။	တမန်တော် သင်သည် ဆုတောင်းလော့။ အို-အကျွနု်ပ်၏ အရှင်သခင် အကျွနု်ပ်အား ကောင်းသောဝင်ခြင်းကို ဝင်စေတော်မူပါ။ ၎င်းအပြင် ကောင်းသောထွက်ခြင်းကို ထွက်စေတော်မူပါ။ အကျွနု်ပ်အား ကူညီဖို့ရာ အရှင်၏ အထံတော်မှ တန်ခိုးအာဏာပေးသနားတော်မူပါ။
17|81|၈၁။	ထို့အပြင်သင်ဟောကြားလော့၊ သစ္စာတရားတော်သည် ထွန်းတောက်လာပြီး မိစ္ဆာတရားလည်း ပျောက်လွင့်သွား ပြီ၊ မှတ်သားကြလော့။ မိစ္ဆာတရားပျောက်သွားရမည်မှာ ဓမ္မတာပင်သာတည်း။
17|82|၈၂။	ငါသည် ကုရ်အာန်ကျမ်းတော်မြတ်ကို ထုတ်ပြန်ပို့ချပေးသနားတော်မူ၏။ ထိုကျမ်းတော်ပါတရားတော်သည် ယုံကြည်သူတို့အဖို့ရာ စိတ်နှလုံးကြည်လင်ချမ်းသာစေသောဆေးဖြစ်၏။ ကောင်းကြီးမင်္ဂလာတော်ကြီးလည်း ဖြစ်၏။ ထိုတရားတော်သည် မကောင်းမှုပြုကျင့်သူတို့အဖို့ ပျက်စီးခြင်းမှတပါး အခြားအရာကို မတိုးပွားစေချေ။
17|83|၈၃။	တဖန် ငါသည် လူသားအား စည်းစိမ်ချမ်းသာပေးသနားတော်မူသောအခါ သူသည် ငါ့ထံမှ လှည့်သွားပြီးလျှင် ပုန်ကန်ထောင်ထား၏။ သို့သော်သူသည် ဘေးအန္တရာယ်ထိခိုက်သောအခါ အလွန်စိတ်ငယ်ပြီးလျှင် စိတ်လုံးလုံး လျှော့ပစ်၏။
17|84|၈၄။	တမန်တော်၊ သင်ဟောပြောလော့။ ဟယ်-အချင်းတို့၊ သင်တို့တစ်ဦးစီသည် မိမိအကျင့်အလေ့အတိုင်း ကျင့်ကြံ ကြ၏။ သင်တို့၏ ကျေးဇူးတော်သခင်သည် ကောင်းသောအကျင့်အလေ့ရှိသူအား ကောင်းစွာသိတော်မူ၏။
17|85|၈၅။	သူတို့သည် သင့်အား ကောင်းကင်တမန်မင်းကြီးအကြောင်းကို မေးမြန်းလတံ့။ သင်ဟောကြားလော့။ တမန် မင်းကြီးသည် အကျွနု်ပ်၏ အရှင်သခင်၏ ဗျာဒိတ်တော်အားဖြင့်သာ လာရ၏။ သင်တို့အား ဉာာဏ်ပညာအနည်း ငယ်ာ ပေးသနားတော်မူ၏။
17|86|၈၆။	ငါအလိုတော်ရှိခဲ့လျှင် သင့်ကို ပေးသနားတော်မူသောကျမ်းတော်ကို ပြန်ရုပ်သိမ်းနိုင်တော်မူ၏။ ထိုအခါဤကိစ္စနှင့် ပတ်သက်၍ သင်သည် မိမိအတွက် ငါ့ကို ဆန့်ကျင်သောစောင့်ထိန်းသူတွေ့နိုင်မည်မဟုတ်ချေ။
17|87|၈၇။	ကျမ်းတော်သည် သင်၏ သခင်အထံတော်မှ ကောင်းကြီးမင်္ဂလာတော်မှတပါး အခြားတစုံတရာမဟုတ်ချေ။ မှတ်သားလော့။ အရှင်မြတ်သည် သင့်အပေါ်မှာ အရှင်မြတ်၏ သနားကြင်နာခြင်းမေတ္တာတရားတော်သည် ကြီးမားလှ၏။
17|88|၈၈။	တမန်တော်ဟောကြားလော့။ အမှန်ကိုဆိုသော် လူသားအားလုံးနှင့် ဂျင်နတ်သားအားလုံးတို့သည် ဤကုရ်အာန် ကျမ်းတော်နှင့်တူသောကျမ်းတစောင်ကို မဖွဲ့နိုင်ကြချေ။
17|89|၈၉။	အကယ်စင်စစ် ငါသည် ဤကျမ်းတော်၌ လူသားတို့အဖို့အရာ ဥပမာအမျိုးမျိုးအဖုံဖုံကို တင်ပြထားတော်မူ၏။ သို့သော် လူသားတို့အနက် များလှစွာသောသူတို့သည် မိစ္ဆာအယူဝါဒမှတပါး အခြားတစုံတခုမှ လက်မခံကြချေ။
17|90|၉ဝ။	ထို့အပြင် သူတို့ပြောကြသည်၊ သင်သည် အကျွနု်ပ်တို့အတွက် မြေကြီးမှ စိမ့်စမ်းတစ်ခုပန်းထွက်လာစေမှသာ အကျွနု်ပ်တို့သည် သင့်အား ယုံကြည်ကြမည်။
17|91|၉၁။	သို့မဟုတ် သင်၌ စွန်ပလွံ၊ သပြက်ပင်တို့နှင့်ပြည့်နှက်နေအောင် ဥယျာဉ်တခုရှိ၏။ ထိုဥယျာဉ်အတွင်းမြစ်ချောင်း အသွယ်သွယ်စီးထွက်လာအောင်ပြုလုပ်ပြခြင်းကိုသော်လည်းကောင်း။
17|92|၉၂။	သို့မဟုတ် သင်လိမ်လည်ဟောပြောသကဲ့သို့ မိုးကောင်းကင်ကို အကျွနု်ပ်တို့အပေါ်သို့ အစိတ်စိတ်အပိုင်းပိုင်း ကြွေကျစေခြင်းကိုသော်လည်းကောင်း၊ သို့မဟုတ် အလ္လာဟ်အရှင်မြတ်နှင့်ကောင်းကင်တမန်တော်များကို သင်၏ အကိုးအကားအဖြစ်ဖြင့် ယူဆောင်လာခြင်းကိုသော်လည်းကောင်း။
17|93|၉၃။	သို့မဟုတ်သင့်တွင် ရွှေအတိပြီးသောဗိမာန်ပြဿဒ်တဆောင်ရှိခြင်းကိုသော်လည်းကောင်း၊ သို့မဟုတ် မိုးကောင်း ကင်ကို တက်ပြခြင်းကိုသော်လည်းကောင်း၊ သို့တက်သော်လည်း သင်သည် အကျွနု်ပ်တို့ဖတ်နားလည်နိုင်သော ကျမ်းတစောင်ကို အကျွနု်ပ်တို့အထံသို့ ယူဆောင်လာခဲ့မှသာလျှင် သင်သည် ကောင်းကင်သို့ တက်ကြောင်းကို အကျွနု်ပ်တို့ယုံကြကြမည်။ မိုဟမ္မဒ်၊ သင်ဟောကြားလော့။ အကျွနု်ပ်၏ အရှင်သခင်သည် ချို့တဲ့ခြင်းကင်း၍ တန်ခိုးတောက်ပတော်မူသောအရှင်ဖြစ်တော်မူ၏။ ငါသည်ကား သေမျိုးတမန်တော်မှတပါး အခြားတစုံတခု မဟုတ်ချေ။
17|94|၉၄။	လူသားတို့ထံသို့ လမ်းညွှန်တော်ကျရောက်လာသောအခါ သူတို့ယုံကြည်မှုတရားမှ မည်သည့်မျှ တားဆီးထား သည်မဟုတ်ချေ။ သို့သော်သူတို့က အလ္လာဟ်သည် လူသားတယောက်ကို အရှင်၏ တမန်တော်အဖြစ်ဖြင့် စေလွှတ်တော်မူသလားဟု ဆိုကြ၏။
17|95|၉၅။	တမန်တော် သင်ဟောကြားလော့။ အကယ်၍မဟာပထဝီမြေကြီးပေါ်တွင် ကောင်းကင်တမန်များဘေးမဲ့သာယာစွာ သွားလာနေထိုင်ကြလျှင် ငါသည် သူတို့ထံသို့ ကောင်းကင်ဘုံမှ ကောင်းကင်တမန်တော်တပါးကို စေလွှတ်တော် မူမည်။
17|96|၉၆။	တဖန် ဟောကြားလော့။ အလ္လာဟ်အရှင်မြတ်သည် အကျွနု်ပ်နှင့်သင်တို့အလယ်ကြားတွင် သက်သေတော်အဖြစ် ဖြင့် လုံလောက်တော်မူ၏။ မှတ်သားကြလော့။ အလ္လာဟ်အရှင်မြတ်သည် အရှင်၏ ကျေးကျွန်များကို သိတော်မူ သောအရှင်၊ မြင်တော်မူသောအရှင်တည်း။
17|97|၉၇။	အကြင်သူအား အလ္လာဟ်အရှင်မြတ်သည် လမ်းညွှန်ပြတော်မူအ့ံ။ ထိုသူသည် လမ်းမှန်ကို ရရှိ၏။ သို့သော် အကြင်သူအား အရှင်မြတ်သည် လမ်းမှားစေတော်မူအ့ံ၊ ထိုသူအတွက် သင်တမန်တော်သည် အလ္လာဟ်အရှင် မြတ်မှတပါး စောင့်ရှောက်မည့်အဆွေခင်ပွန်းမတွေ့နိုင်ချေ။ ငါသည် ထိုသူတို့အား ရှင်ပြန်ထမြောက်ရသော နေ့တော်ကြီး၌ မျက်နှာအောက်ဆိုက်၊ ဆွံ့အ၊ နားပင်း၊ မျက်ကန်းအနေဖြင့် စုရုံးတော်မူမည်။ သူတို့၏ ဗိမာန်မှာ အဝီစိငရဲဖြစ်လိမ့်မည်။ ငရဲမီးရှိန်အားဖြင့် ပျော့လာသောအခါ ငါသည် ၎င်းတို့ကို သူတို့အတွက် ပြင်းထန်လာစေတော်မူမည်။
17|98|၉၈။	သူတို့သည် ငါ၏ နှုတ်ကပတ်တော်များကို မယုံကြည်ကြချေ။ အကျွနု်ပ်တို့သည် အရိုးများသော်လည်းကောင်း၊ အစိတ်စိတ်အပိုင်းပိုင်းသော်လည်းကောင်း၊ ဖြစ်သွားသောအခါတွင် အမှန်ပင်ရှင်ပြန်ထမြောက် လူသစ်ဖြစ်ရဦးမည် လောဟု ပြောဆိုကြ၏။ ထို့ကြောင့်သူတို့၏ ဆုလာဘ်မှာ ငရဲသာဖြစ်၏။
17|99|၉၉။	မိုးကောင်းကင်နှင့် ကမ္ဘာမြေပြင်ကို ဖန်ဆင်းတော်မူသောအလ္လာဟ်အရှင်မြတ်သည် လူသားတို့ကို ရှင်ပြန်ထ မြောက်စေနိုင်တော်မူကြောင်းကို သူတို့မသိမမြင်ကြသလော။ ထို့အပြင် အရှင်မြတ်သည် သူတို့အဖို့အရာ ယုံမှားသံသယကင်းသောသေကျေပျက်စီးခြင်းကို သတ်မှတ်ထားတော်မူ၏။ သို့သော်မတရားမှုကို ကျူးလွန်သူ တို့သည် မိစ္ဆာဝါဒမှတပါး အခြားအရာများကို ငြင်းပယ်ကြ၏။
17|100|၁ဝဝ။	အို-တမန်တော်၊ ထိုမိစ္ဆာမိုက်တို့အား သင်ဟောကြားလော့။ အကယ်၍သင်တို့သည် ငါ၏ကျေဇူးတော်သခင်၏ ကောင်းကြီးမင်္ဂလာရတနာများကို စိုးပိုင်လျှင် သင်တို့သည် ထိုရတနာများကုန်ဆုံးဖို့ရာ ကြောက်ရွံ့သဖြင့် ဥစ္စာပစ္စည်းများကို မသုံးမစွဲပဲ အမှန်ပင်သိမ်းဆည်းထားကြလတ့ံ။ အကြောင်းမူကား လူသားသည် အမြဲပင် စေးနဲ၏။
17|101|၁ဝ၁။	အကယ်စင်စစ်ငါသည် တမန်တော်မူစာအား အလ္လာဟ်အရှင်မြတ်၏ အချုပ်အခြာအာဏာကို ထောက်ခံသော ခိုင်မာသည့်သက်သေခံချက်လက္ခဏာတော်ကိုးပါးကို ပေးသနားတော်မူ၏။ သို့သော်အစ္စရာအီလ်အမျိုးသားတို့ အား တမန်တော်မူစာသည် သူသည် ၎င်းတို့ထံသို့ အဘယ်သို့လာရောက်သည်ကို မေးမြန်းလော့။ ထိုအခါ ဖွာရောမင်းက တမန်တော်အား အို-မူစာ၊ အကျွနု်ပ်သည် သင့်အား စုံးပူးခံရသူဟု ယူဆ၏ဟု ဆို၏။
17|102|၁ဝ၂။	တမန်တော်မူစာက ဤနိမိတ်အ့ံဖွယ်တော်များကို မိုးကောင်းကင်နှင့် ကမ္ဘာမြေပြင်၏ အရှင်သခင်မှတပါး မည်သူမျှ ချမပေးနိုင်ကြောင်းကို မင်းကြီးအမှန်ပင်သိ၏။ အို-ဖွာရောမင်းကြီး၊ သင်သည် အမှန်ပင်ဆုံးရှုံးပျက်စီးသူ ဖြစ်သည်ဟု အကျွနု်ပ်ထင်မှတ်၏ဟု ပြန်ပြော၏။
17|103|၁ဝ၃။	ထို့အပြင်ဖွာရောမင်းသည် မိမိတိုင်းပြည်မှ အစ္စရာအီလ်အမျိုးသားတို့ကို ခြောက်လှန့်မောင်းထုတ်လိုက်၏။ သို့သော် သူနှင့်တကွ သူ့အလူအားလုံးကို ငါအရှင်မြတ်သည် ရေတွင် နှစ်သတ်တော်မူ၏။
17|104|၁ဝ၄။	သူသေလွန်ပြီးသည်နောက် ငါအရှင်မြတ်သည် အစ္စရာအီလ်အမျိုးသားတို့အား သင်တို့သည် ဤပြည်တွင် နေထိုင်ကြလော့။ သို့သော်နောင်ဘဝနှင့်သက်ဆိုင်သောကတိတော်အတိုင်း ဖြစ်ပေါ်လာသောအခါ ငါသည် သင်တို့အား လူအမျိုးမျိုးထဲမှ ထုတ်နှုတ်စုရုံးစေတော်မူမည်ဟု ဗျာဒိတ်ပေးတော်မူ၏။
17|105|၁ဝ၅။	အမှန်ပင် ငါသည် ကုရ်အာန်ကျမ်းတော်မြတ်ကို ထုတ်ပြန်ပေးသနားတော်မူ၏။ အမှန်ပင်ကျမ်းတော်မြတ်သည် မြေပေါ်သို့ ကျရောက်လာ၏။ သင်သည် သတင်းကောင်းကို ယူဆောင်လာသူနှင့် သတိပေးသူအဖြစ်နှင့်မှတပါး အခြားအဖြစ်တစုံတရာနှင့်မျှ ငါသည် သင့်အား စေလွှတ်တော်မမူချေ။
17|106|၁ဝ၆။	သင်သည် လူသားတို့အား ကျမ်းမြတ်ကုရ်အာန်ကို အရစ်ကျရွတ်ဆိုနိုင်အ့ံသောငှာ ငါသည် ထိုကျမ်းတော်ပိုင်းဖြတ် ခွဲခြမ်းထားတော်မူ၏။ ငါသည် ထိုကျမ်းတော်ကြီးကို အလီလီဆက်ခါဆက်ခါထုတ်ပြန်တော်မူ၏။
17|107|၁ဝ၇။	အို-တမန်တော်၊ ဟောကြားလော့။ ဟယ်-အချင်းတို့၊ သင်တို့သည် ကုရ်အာန်ကျမ်းတော်ကို ယုံကြည်သည် ဖြစ်စေ၊ မယုံကြည်သည်ဖြစ်စေ၊ ဤကျမ်းတော်ကို သူတို့အား ရွတ်ဖတ်ပြသောအခါ အမှန်ပင်ဝပ်တွားရှိခိုးပူဇော် ကြ၏။
17|108|၁ဝ၈။	သူတို့ဦးညွှတ်ချသောအခါ သူတို့က အကျွနု်ပ်တို့၏ အရှင်သခင်သည် ချို့တဲ့ခြင်းကင်း၍ တန်ခိုးကြီးမားတော်မူ ပါ၏။ အကျွနု်ပ်တို့၏ ကျေးဇူးတော်သခင်၏ ကတိဗျာဒိတ်တော်သည် ပြည့်စုံရမည်သာတည်းဟု ချီးကျုးကြ၏။
17|109|၁ဝ၉။	သူတို့သည် မျက်ရည်ကျလျက် ဝပ်တွားကြ၏။ ကျမ်းတော်မြတ်သည် သူတို့၌ နှိမ့်ချခြင်းစိတ်သဘောကု ိတိုး ပွားစေသည်။
17|110|၁၁ဝ။	အို-တမန်တော်၊ သင်သည် လူသားအပေါင်းတို့ကို ဟောကြားလော့။ ဟယ်-အချင်းတို့၊ သင်တို့သည် အလ္လာဟ် အရှင်မြတ်အထံတော်၌ ဆုတောင်းလော့။ သို့မဟုတ် မဟာဂရုဏာတော်အရှင်ထံတော်၌ ဆုပန်ကြလော့။ သို့မဟုတ် မည်သည့်နာမတော်ကိုမဆို တသ၍ ဆုတောင်းကြလော့။ အတူတူပင်ဖြစ်၏။ အရှင်မြတ်၏ နာမတော် များမှာ လှပင်တင့်တယ်မွန်မြတ်လှချေ၏။ အို-တမန်တော်မိုဟမ္မဒ် သင်သည် ဆွလတ်ဝတ်ကိုပြုသောအခါ အသံမကျယ်စေလင့်။ အသံမထွက်တိတ်တိတ်လည်း မဖြစ်စေလင့်။ အလယ်အလတ်လမ်းစဉ်ကို လိုက်လော့။
17|111|၁၁၁။	တဖန် ဤသို့ကျူးရင့်လော့။ အလ္လာဟ်အရှင်မြတ်သည် ချီးမွမ်းခြင်းတည်ရာဖြစ်တော်မူပါ၏။ အရှင်မြတ်သည် သားသမီးရှိခြင်းအညစ်အကြေးမှ ကင်းစင်တော်မူပါ၏။ အချုပ်အခြာအာဏာရှင် အရှင်မြတ်မှာ ဖက်စပ်သူမရှိချေ။ အရှင်မြတ်၌ မှီခိုဖို့ရာ ကာကွယ်စောင့်ရှောက်သူအဆွေခင်ပွန်းမရှိချေ။ အရှင်မြတ်၏ ဂုဏ်တော်တန်ခိုးတော် ကျေးဇူးတော်တို့ကို ချီးကျူးခြင်းအပေါင်းနှင့် ချီးကျူးတသလော့။
18|1|၁။	မိမိ၏ ကျေးကျွန်တော်အား ကျမ်းမြတ်ကုရ်အာန်ကို ထုတ်ပြန်ပို့ချပေးသနားတော်ထသောအလ္လာဟ်အရှင်မြတ် သည် ချီးမွမ်းခြင်းတည်ရာဖြစ်တော်မူပါ၏။ အရှင်မြတ်သည် ထိုကျမ်းတော်၌ ကောက်ကျစ်စဉ်းလဲခြင်းတစုံတရာ ကို ထည့်ထားတော်မမူချေ။
18|2|၂။	အရှင်မြတ်အထံတော်မှ ပြင်းထန်သောအပြစ်ဒဏ်တော်အကြောင်းကို သတိပေးဖို့ရာသော်လည်းကောင်း၊ ကုသိုလ် ကောင်းမှုပွားများသောယုံကြည်သူတို့အား သူတို့သည် မွန်မြတ်သောဆုတော်ရကြမည့်အကြောင်း သတင်းကောင်း ပေးဖို့ရာသော်လည်းကောင်း၊ ကျမ်းတော်မြတ်ကို ဖြောင့်မတ်မှန်ကန်စေတော်မူ၏။
18|3|၃။	ထိုသူမြတ်တို့သည် ထိုဆုတော်၌ နေရကြလတ့ံ။
18|4|၄၊၅။	မိမိတို့မိဘဘိုးဘွားသော်လည်းကောင်း၊ သူတို့သော်လည်းကောင်း၊ မသိပဲလျက် အလ္လာဟ်အရှင်မြတ်သည် သားရတနာတပါးကို ရွေးကောက်ထားတော်မူ၏ဟု ဆိုသူတို့အား သတိပေးဆုံးမဖို့ရာ ကျမ်းတော်မြတ်ကို ထုတ်ပြန်တော်မူ၏။ သူတို့နှုတ်မှ ထွက်သောစကားသည် အလွန်ကြောက်မက်ဖွယ်ကောင်းလှ၏။ သူတို့သည် မုသားမှတပါး အခြားစကားကို မဆိုချေ။
18|5|၄၊၅။	မိမိတို့မိဘဘိုးဘွားသော်လည်းကောင်း၊ သူတို့သော်လည်းကောင်း၊ မသိပဲလျက် အလ္လာဟ်အရှင်မြတ်သည် သားရတနာတပါးကို ရွေးကောက်ထားတော်မူ၏ဟု ဆိုသူတို့အား သတိပေးဆုံးမဖို့ရာ ကျမ်းတော်မြတ်ကို ထုတ်ပြန်တော်မူ၏။ သူတို့နှုတ်မှ ထွက်သောစကားသည် အလွန်ကြောက်မက်ဖွယ်ကောင်းလှ၏။ သူတို့သည် မုသားမှတပါး အခြားစကားကို မဆိုချေ။
18|6|၆။	သို့ပါလျက် သူတို့သည် ဤဗျာဒိတ်တော်ကို မယုံကြည်လျှင် သူတို့၏ အပြုအမူကြောင့် သင်သည် မိမိဝိညာဉ်ကို ပူဆွေးခြင်းဖြင့် နှိပ်စက်ကောင်းနှိပ်စက်လတ့ံ။
18|7|၇။	မှတ်သားကြလော့။ သူတို့ကို စမ်းသပ်ဖို့ရာ ငါသည် ကမ္ဘာမြေကြီးပေါ် ရှိရှိသမျှတို့ကို ၎င်း၏ အဆင်အယင်အဖြစ် ဖြင့် စီရင်ထားတော်မူ၏။ သူတို့အထဲက အဘယ်သူသည် အကျင့်စာရိတ္တ၌ အကောင်းဆုံးဖြစ်သည်ကို သိရန် စုံစမ်းတော်မူ၏။
18|8|၈။	တဖန် မှတ်သားကြလော့။ ငါအရှင်မြတ်သည် မြေကြီးပေါ်ရှိရှိသမျှကို အသီးအပင်ကင်းမဲ့စေတော်မူမည်။ ကုန်းခေါင်ခေါင်ဖြစ်စေတော်မူမည်။
18|9|၉။	သို့မဟုတ် ဂူလှိုင်တောင်ခေါင်းကိန်းအောင်းလျက်ရှိသောလူမျိုးနှင့် ၎င်းတို့၏ ကျောက်စာကမ္ဗည်းတို့သည် ငါအရှင်မြတ်၏ သာဓကတော်များအနက် အ့ံဖွယ်တပါးဖြစ်သည်ဟု သင်ထင်မှတ်သလော။
18|10|၁ဝ။	လုလင်ပျိုတို့သည် လှိုင်ဂူထဲသို့ ထွက်ပြေး၍ အို-အကျွနု်ပ်တို့၏ အရှင်သခင်၊ အရှင်၏ အထံတော်မှ အကျွနု်ပ် တို့အား ကောင်းကြီးမင်္ဂလာပေးသနားတော်မူပါ။ အကျွနု်ပ်တို့၏ ဆင်းရဲဒုက္ခ၌ အကျွနု်ပ်တို့အတွက် မှန်ကန်သော ကျင့်စဉ်ကို စီရင်ပေးသနားတော်မူပါဟု ဆုပန်ကြသောအခါ။
18|11|၁၁။	ငါအရှင်မြတ်သည် သူတို့၏ နားကို ဂူအတွင်း နှစ်ပေါင်းများစွာတံဆိပ်ခတ်နှိပ်ပိတ်ထားတော်မူ၏။
18|12|၁၂။	ထို့နောက်သူတို့နှစ်စုအနက် အဘယ်အစုသည် မိမိတို့လှိုင်ဂူထဲတွင် အချိန်မည်မျှကြာသည်ကို ကောင်းမွန်စွာ တွက်ချက်နိုင်သည်ကို သိတော်မူဖို့ရာ ငါသည် သူတို့ကို ပြန်ထစေတော်မူ၏။
18|13|၁၃။	အို-တမန်တော်၊ ငါသည် သူတို့၏ အကြောင်းအရာဝထ္ထုကို သင့်အား မှန်ကန်စွာဗျာဒိတ်ပေးတော်မူ၏။ မှတ်သားလော့၊ သူတို့သည် သူတို့၏ ကျေးဇူးတော်သခင်အား ယုံကြည်သောလုလင်ပျိုတို့ဖြစ်ကြ၏။ ငါသည် သူတို့အဖို့ လမ်းညွှန်ပြခြင်းကို တိုးပွားစေတော်မူ၏။
18|14|၁၄။	ထို့အပြင်သူတို့သည် မားမားရပ်၍ အကျွနု်ပ်တို့၏ အရှင်သခင်သည် မိုးမြေတို့၏ အရှင်သခင်ဖြစ်တော်မူပါ၏။ အရှင်မြတ်မှတပါး အခြားဘုရား၌ အကျွနု်ပ်တို့သည် ဆုမပန်ကြပါ။ ယင်းသို့ဆုပန်ကြပါလျှင် အကျွနု်ပ်တို့သည် အလွန်ဆိုးသွမ်းသောအဆိုကို ဆိုချေမည်ဟု မြွက်ဆိုသောအခါ ငါသည် သူတို့၏ စိတ်နှလုံးများကို တည်ကြည် ခိုင်မြဲစေတော်မူ၏။
18|15|၁၅။	သူတို့ဆက်လက်၍ ဆိုကြသည်မှာ အကျွနု်ပ်တို့၏ အမျိုးသားဖြစ်သောဤလူများသည် အလ္လာဟ်အရှင်မြတ်နှင့် ယှဉ်ပြိုင်၍ ဘုရားတုများကို ဝပ်တွားရှိခိုးပူဇော်ကြ၏။ ယင်းအယူဝါဒအတွက် သူတို့သည် သူတို့အား သနားတော် မူသောအခိုင်အမာတစုံတရာမျှမယူခဲ့ကြချေ။ အလ္လာဟ်အရှင်မြတ်နှင့်ပတ်သက်၍ မုသားစကားတီထွင်ပြောသူ ထက် သာလွန်မတရားပြုလုပ်သူသည် အဘယ်သူနည်း။
18|16|၁၆။	သင်တို့သည် ထိုသူတို့နှင့်တကွ အလ္လာဟ်အရှင်မြတ်မှတပါး သူတို့ကိုးကွယ်သောဘုရားတုများမှ ထွက်သွားသော အခါ လှိုင်ဂူထဲတွင် ခိုလှုံပုန်းအောင်းကြလော့၊ သင်တို့၏ အရှင်သခင်သည် မိမိ၏ ကောင်းကြီးမင်္ဂလာတော်ကို သင်တို့အဖို့အရာ ကျယ်ပြန့်စေတော်မူမည်။ သင်တို့၏ ဒုက္ခ၌ သင်တို့အဖို့ ချမ်းသာမှုကို စီစဉ်တော်မူမည်။
18|17|၁၇။	နေထွက်လာသောအခါ နေသည် သူတို့၏ လှိုင်ဂူမှ လက်ျာဘက်သို့ လှည့်သွားသည်ကိုသော်လည်းကောင်း၊ နေဝင်သောအခါ သူတို့ကို ကျော်လွန်၍ လက်ဝဲဘက်သို့ လှည့်သွားသည်ကိုသော် လည်းကောင်း၊ သင်မြင်ရလတ့ံ၊ သူတို့သည် လှိုင်ဂူ၏ ကျယ်ဝန်းသောအကွဲ၌ ရှိကြ၏။ ဤအကြောင်းအရာသည် အလ္လာဟ်၏ သာဓကတော်များ အနက် တပါးဖြစ်၏။ အကြင်သူအား အလ္လာဟ်အရှင်မြတ်သည် လမ်းညွှန်ပြတော်မူ၏။ ထိုသူသည် လမ်းမှန် ညွှန်ပြခြင်းကို မုချခံရ၏။ ထိုသူအဖို့အရာ လမ်းပြအဆွေခင်ပွန်းတစုံတယောက်မျှ သင်ရှာတွေ့မည်မဟုတ်ချေ။
18|18|၁၈။	အကယ်၍ သင်သည် သူတို့ကို မြင်ရလျှင်၊ သူတို့အိပ်ပျော်နေသော်လည်း နိုးကြားသွားလာနေသည်ဟု ထင်မှတ်ရာ၏။ ငါသည် သူတို့အား ဘယ်လှဲ့ညာလှဲ့ကာ အိပ်စေတော်မူ၏။ သူတို့၏ ခွေးကား ဂူအဝ၌ လက် နှစ်ဖက်ကို ဖြန့်ခင်းဝပ်စင်းလျက်ရှိ၏။ အကယ်၍ သင်သည် သူတို့ကို ကျကျနနမြင်ရလျှင်၊ သင်သည် သူတို့ထံမှ မုချထွက်ပြေးလတ့ံ၊ သင်သည် သူတို့ကို အလွန်ထိတ်လန့်လတံ့။
18|19|၁၉။	ငါအရှင်မြတ်သည် ထိုသူတို့သည် တဦးနှင့်တဦးအဖြစ်သနစ်စိစစ်မေးမြန်းစေရန် အိပ်ရာမှ ယင်းသို့နိုးထစေတော် မူ၏။ သူတို့အနက် တယောက်သောသူက သင်တို့သည် ဤဂူတွင်း၌ အဘယ်မျှလောက်ကြာသနည်းဟု မေး၏။ သူတို့က တနေ့(သို့မဟုတ်)နေ့ဝက်လောက်ရှိပြီဟု ပြောကြ၏။ အခြားသူတို့က သင်တို့၏ အရှင်သခင်သည် သင်တို့အဘယ်မျှလောက်ကြာသည်ကို အသိဆုံးဖြစ်တော်မူ၏။ ယခုသင်တို့အထဲမှ တဦးဦးသောသူကို သင်တို့၏ ဤငွေဒင်္ဂါးနှင့် မြို့ထဲသို့ စေလွှတ်ပါ။ သူသည် မြို့တွင်း၌ သန့်ရှင်းမွန်မြတ်သောအစာအာဟာရတို့ကို ကြည့်ရှု ဝယ်ယူလာပါစေ၊ သူသည် သူတပါးနှင့်ယဉ်ကျေးစွာဆက်ဆံပါစေ။ သင်တို့အကြောင်းကို လူမသိပါစေလင့်။
18|20|၂၀။ အကြောင်းမူကား သူတို့သည် အသင်တို့ အကြောင်းကိုသိလျှင် ၊ သူတို့သည် သင်တို့ကို ခဲနှင့်ပစ်ခတ်ကြမည်၊ သို့မဟုတ် သင်တို့အား ၄င်းတို့၏ ဘာသာအယူဝါဒအတွင်း သို့ ပြန်သွတ်သွင်းကြမည်၊ ထိုအခါ သင်တို့သည် မည်သည့်အခါမှ ကြီးပွားကြမည် မဟုတ်ချေ။
18|21|၂၁။ ငါအသျှင်မြတ်သည် ယင်းကဲ့သို့လုလင်ပျိုတို့ကို မြို့သူမြို့သားတို့အား ပြသတော်မူူ၏။ အလ္လာဟ်အရှင်မြတ်၏ ကတိဗျာဒိတ်တော်သည် မှန်ကန်ကြောင်းနှင့် အချိန်တော်နှင့်စပ်လျဉ်း၍ ဒွိဟမရှိနိုင်ကြောင်းများကို သူတို့ သိစေခြင်းငှာ ငါသည် ယင်းကဲ့သို့လုလင်ပျိုတို့ကို ထိုမြို့သူမြို့သားတို့အား ပြသတော်မူ၏။ မြို့နေလူထုသည် ထိုလုလင်တို့အကြောင်းကို အချင်းချင်းငြင်းခုံပြောဆိုသောအခါ၊ အချို့သူတို့က လုလင်ပျိုတို့၏ လှိုင်ဂူပေါ်၌ အဆောက်အဦးကြီးတခုကို တည်ဆောက်ကြလော့၊ သူတို့၏ ကျေးဇူးတော်သခင်သာလျှင်၊ သူတို့အကြောင်းကို အသိဆုံးဖြစ်တော်မူ၏ဟု ဆိုကြ၏။ အငြင်းအခုံတွင် အနိုင်ရသူက အကျွနု်ပ်တို့သည် သူတို့အပေါ်ဆွလတ်ဝတ် ကျောင်းတော်တကျောင်းကို မုချတည်ဆောက်ကြအ့ံဟု ဆိုကြ၏။
18|22|၂၂။	အချို့သူတို့က သူတို့သည် သုံးယောက်ဖြစ်၏။ သူတို့၏ ခွေးမှာ စတုတ္ထဖြစ်၏။ အချို့က ငါးယောက်၊ သူတို့၏ ခွေးမှာ ဆဌမ၊ အချို့က ခုနှစ်ယောက်၊ သူတို့၏ ခွေးမှာ အဌမဟု အမျိုးမျိုးအဖုံဖုံရမ်းဆပြောဆိုကြ၏။ အို-တမန်တော် ပြောလော့။ အကျွန်ုပ်၏ ကျေးဇူးရှင်သခင်သာလျှင် သူတို့၏ အရေအတွက်ကို အသိဆုံးဖြစ်တော် မူပါ၏။ သူတို့အကြောင်းကို အနည်းငယ်သောသူတို့မှတပါး မည်သူမှ မသိချေ။ ထို့ကြောင့်သူတို့နှင့်စပ်လျဉ်း၍ အပေါ်ရိကငြင်းခုံခြင်းမှတပါး မငြင်းခုံကြလင့်။ သူတို့နှင့်စပ်၍ ပြတ်ပြတ်သားသားပြောဆိုရန် မည်သူကိုမျှ မမေးမမြန်းလင့်။
18|23|၂၃။	အို-တမန်တော်၊ အမှုကိစ္စတခုခုနှင့်စပ်လျဉ်း၍ အကျွနု်ပ်သည် ထိုကိစ္စကို နက်ဖြန်ဆောင်ရွက်မည်ဟု မဆိုလင့်။
18|24|၂၄။	အကယ်၍ အလ္လာဟ်အရှင်မြတ်အလိုတော်ရှိပါလျှင်၊ ဆောင်ရွက်ပါမည်ဟု ပြောလော့။ အဘယ်အခါမဆို သင် သည် ယင်းသို့တိုင်ကြားရမည်ကို သတိလစ်ခဲ့လျှင် သတိရသည်နှင့်တပြိုင်နက် သင်၏ အရှင်သခင်ကို အောက်မေ့တသလော့။ ထို့အပြင်အကျွနု်ပ်၏ ကျေးဇူးတော်သခင်သည် ဤသည်ထက် သစ္စာတရားတော်နှင့် သာလွန်နီးကပ်သောအရာသို့ အကျွနု်ပ်အား ညွှန်ပြတော်မူကောင်းမူလိမ့်မည်ဟု ပြောလော့။
18|25|၂၅။	ထို့အပြင်လုလင်ပျိုတို့သည် လှိုင်ဂူအတွင်း၌ နှစ်ပေါင်းသုံးရာအပေါင်းကို ကြာသည်ဟု ဆိုကြ၏။
18|26|၂၆။	အို-တမန်တော်၊ ဟောကြားလော့၊ သူတို့သည် အဘယ်မျှကြာသည်ကို အလ္လာဟ်အရှင်မြတ်အသိဆုံးဖြစ်တော် မူ၏။ မိုးကောင်းကင်နှင့် ကမ္ဘာမြေပေါ်ဝယ်မမြင်နိုင်သောအရာခပ်သိမ်းတို့သည် အရှင်မြတ်၏ ဘဏ္ဍာတော်များ ဖြစ်ကြ၏။ အရှင်မြတ်သည် အကြွင်းမဲ့သိတော်မူ၏။ အကြွင်းမဲ့မြင်တော်မူ၏။ အလ္လာဟ်အရှင်မြတ်မှတပါး ကာကွယ်စောင့်ရှောက်သူအဆွေခင်ပွန်း သူတို့၌ မရှိချေ။ အရှင်မြတ်သည် မိမိ၏ အချုပ်အခြာအာဏာတော်ကို မည်သူ့ကိုမှ ခွဲဝေပေးတော်မမူချေ။
18|27|၂၇။	ထို့အပြင် သင်၏ ကျေးဇူးတော်သခင်၏ ကျမ်းတော်မြတ်မှ သင့်အား ထုတ်ပြန်ချပေးသနားတော်မူသောဂါထာ တော်များကို ရွတ်ဖတ်လော့။ အရှင်မြတ်၏ ဗျာဒိတ်စကားတော်များကို ပြောင်းလဲနိုင်သူတစုံတယောက်မျှ မရှိချေ။ အလ္လာဟ်အရှင်မြတ်မှတပါး ခိုလှုံရာကို သင်သည် ရှာဖွေရနိုင်တော့မည်မဟုတ်ချေ။
18|28|၂၈။	အရှင်မြတ်၏ မျက်နှာတော်ကို ဖူးမြင်စိမ့်သောငှာ နေ့ညဉ့်အခါတွင် မိမိတို့၏ ကျေးဇူးတော်သခင်အား ဝတ်ပြု ပန်ထွာသူတို့နှင့်တကွ ခြိုးခြံစွာကျင့်လော့။ လောကီစည်းစိမ်ကို မက်မောပြီးလျှင် သင်သည် သူတို့ကို မမြင်ပဲ လစ်ဟင်းမသွားစေလင့်၊ ငါအရှင်မြတ်ကို သတိမရ မေ့လျော့သောသူ မိမိတဏှာရာဂအမှောင်အမိုက်ဆွဲရာသို့ တကောက်ကောက်လိုက်သူ အရှင်မြတ်စွန့်လွှတ်ခြင်းခံရသူ ဤသူယုတ်မာ၏ စကားကို သင်နားမထောင်လင့်။
18|29|၃၉။	အို-တမန်တော် ဟောကြားလော့၊ ဤကုရ်အာန်ကျမ်းတော်မြတ်သည် သင်တို့အားလုံး၏ ကျေးဇူးတော်သခင်ထံမှ တရားတော်ဖြစ်၏။ ထို့ကြောင့်ယုံကြည်လိုသူအား ယုံကြည်စေလော့။ မယုံကြည်လိုသူအားလည်း မယုံကြည် စေလော့။ မှတ်သားလော့။ ငါအရှင်မြတ်သည် မယုံကြည်သူတို့အဖို့ ငရဲမီးကို စီရင်ထာတော်မူ၏။ ငရဲမီးတံတိုင်း သည် သူတို့ကို ပတ်ဝိုင်းကာရံထား၏။ သူတို့သည် မိုးရေကို တောင်းသောအခါ သူတို့အပေါ်သို့ ကျိုက်ကျိုက် ဆူသောခဲရည်နှင့်တူသောအရည်ကို ရွာသွန်းစေတော်မူလတံ့၊ ထိုအရည်သည် မျက်နှာများကို လောင်ကျွမ်း၏။ ထိုသောက်ရည်သည် အတိဒုက္ခဖြစ်၏။ ထိုနေထိုင်ရာဌာနလည်း အလွန်ဆိုးဝါးယုတ်ည့ံလှ၏။
18|30|၃၀။	မှတ်သားကြလော့၊ ယုံကြည်မှုအားဖြင့် သုစရိုက်ကောင်းမှုများကို ပြုကျင့်သောသူတို့မှာမူကား ငါအရှင်မြတ်သည် ကုသိုလ်ကောင်းမှုပွားများသူ၏ ဆုကို ဘယ်သောအခါမှ ဆုံးရှုံးစေတော်မမူချေ။
18|31|၃၁။	ထိုသူတို့အဖို့အရာ သူတို့၏ ဗိမာန်များသည် နိဗ္ဗာန်ဥယျာဉ်တော်များဖြစ်ကြလတ့ံ။ ထိုဥယျာဉ်တော်အောက်တွင် မြစ်ချောင်းအသွယ်သွယ်စီးဆင်းလျက်ရှိကြ၏။ နိဗ္ဗာန်ဘုံတွင် သူတို့သည် ရွှေလက်ဝတ်တန်ဆာ၊ အလှဆုံးသော ပိုးဖဲဝတ်လုံတန်ဆာ ရွှေကြည်ပန်းထိုးထားသောအဝတ်တန်ဆာများကို ဝတ်ဆင်ကြရလတ့ံ။ သူတို့သည် ပလ္လင် ပေါ်များတွင် လှဲလျောင်းမွေ့လျော်စွာနေကြရလတ့ံ၊ ထိုဆုသည် ကောင်းမြတ်လှပေ၏။ ထိုဗိမာန်သည် ခန့်ငြား လှပေ၏။
18|32|၃၂။	သူတို့၏ ဥပမာကား လူနှစ်ယောက်၏ ဥပမာဖြစ်၏။ သူတို့အနက် တဦးအား ငါအရှင်မြတ်သည် သပျက်ဥယျာဉ် နှစ်ခုကို ပေး၏။ ထိုဥယျာဉ်များကို စွန်ပလွံပင်များနှင့် ဝိုင်းဝန်းထားတော်မူ၏။ ထိုဥယျာဉ်နှစ်ခုစပ်ကြားတွင် လယ်ယာကိုင်းကျွန်းတို့ကို စီရင်ထားတော်မူ၏။
18|33|၃၃။	ဥယျာဉ်နှစ်ခုစလုံးပင် အသီးအမျိုးမျိုးများစွာသီးကြ၏။ မသီးမပွင့်သောအပင်မရှိချေ။ ဥယျာဉ်စပ်ကြား၌ စိမ့်စမ်းရေ ကိုလည်း တထွေထွေစီးဆင်းစေတော်မူ၏။
18|34|၃၄။	ထို့ကြောင််သူ့မှာ အသီးအနှံပေါများကြွယ်ဝ၏။ သူသည် မိမိအဆွေခင်ပွန်းအား စကားဤသို့ပြော၏။ အကျွနု်ပ် သည် မိတ်ဆွေထက် သာလွန်ချမ်းသာကြွယ်ဝ၏။ အခြွေအရံလည်း များစွာရတတ်၏။
18|35|၃၅။	သူသည် မိမိကိုယ်ကို မိမိဤသို့ပြစ်မှားလျက် မိမိဥယျာဉ်ထဲသို့ ဝင်သွား၏။ သူက ဤဥယျာဉ်သည် ဘယ်သော အခါမှ ပျက်စီးပျောက်ကွယ်မည်ဟု အကျွနု်ပ်မယူဆချေ။
18|36|၃၆။	အချိန်တော်ကြီးသည် ဆိုက်ရောက်လာမည်ဟု အကျွနု်ပ်မထင်ချေ။ အကယ်၍အကျွနု်ပ်အား မိမိအရှင်သခင် အထံတော်သို့ တဖန်အမှန်ပင်ယူဆောင်ခဲ့ပါလျှင် အကျွနု်ပ်သည် ဤဥယျာဉ်ထက် သာယာမွေ့လျော်ဖွယ်သော ဌာနကို အမှန်တွေ့ရလတ့ံဟု ဆို၏။
18|37|၃၇။	သူသည် သူ၏ အဆွေခင်ပွန်းနှင့်ပြောဆိုနေစဉ် ထိုအဆွေခင်ပွန်းက သင့်ကို မြေမှုန့်မှ ထို့နောက်မျိုးစေ့တစေ့မှ ဖန်ဆင်းတော်မူသော၊ ထို့နောက်လူသားဖြစ်စေတော်မူသောအလ္လာဟ်အရှင်မြတ်ကို သင်သည် မယုံကြည် သလော။
18|38|၃၈။	သို့သော်အရှင်မြတ်သည် အကျွနု်ပ်၏ အရှင်သခင်ဖြစ်တော်မူပါ၏။ အကျွနု်ပ်သည် မိမိ၏ ကျေးဇူးတော်သခင်အား ဖက်စပ်သူမပေးချေ။
18|39|၃၉။	သင်သည် မိမိဥယျာဉ်အတွင်းသို့ ဝင်သောအခါ အလ္လာဟ်အရှင်မြတ်၏ အလိုတော်အတိုင်းဖြစ်ပျက်ရမည် သာတည်း။ အရှင်မြတ်မှတပါး အခြားအရာ၌ ခွန်အားဗလမရှိချေဟု သင်ပြောဆိုလျှင် ကောင်းလေစွ၊ ဥစ္စာပစ္စည်း သားသမီးအခြွေအရံတွင် အကျွနု်ပ်သည် သင့်ထက် နည်းပါးသည်ဟု သင်မြင်သော်လည်း။
18|40|၄၀။	အကျွနု်ပ်၏ ကျေးဇူးတော်သခင်သည် အကျွနု်ပ်အား သင်၏ ဥယျာဉ်ထက်သာသောအရာဝထ္ထုကို ပေးကောင်း ပေးတော်မူလတ့ံ။ သင်၏ ဥယျာဉ်ပေါ်သို့ မိုးကြိုပစ်ချကောင်းပစ်ချတော်မူလတ့ံ။ တခုသောနံနက်တွင် သင်၏ ဥယျာဉ်သည် ပျက်ပြုန်းကြေမွ၍ တောင်ကုန်းပြောင်ပြောင်ဖြစ်သွားကောင်းဖြစ်သွားလတ့ံ။
18|41|၄၁။	သို့မဟုတ် တခုခုသောနံနက်တွင် သင့်ဥယျာဉ်၏ စိမ့်စမ်းသွေ့ခြောက်ပျောက်ကွယ်သွား၍ ရေကြောင်းကို ရှာမတွေ့နိုင်ဖြစ်ကောင်းဖြစ်လတ့ံဟု ဆို၏။
18|42|၄၂။	ထို့နောက်ဥယျာဉ်ရှင်၏ အသီးအနှံများသည် ပျက်စီးခြင်းမက ပျက်စီးသွား၏။ ၎င်းတို့သည် ၎င်း၏ စင်များပေါ် ကျနေသည်ကို မြင်သောအခါ၊ ဥယျာဉ်ရှင်သည် မိမိဥယျာဉ်အတွက် ကုန်ကျသောစရိတ်ကြေးငွေအားလုံးအတွက် လက်နှစ်ဖက်ကို ပွတ်တိုက်၍၊ လောင်မြိုက်သောစိတ်ဒုက္ခဖြင့် ယူကြံုးမရဖြစ်စပြု၏။ ထိုသူက အကျွနု်ပ်သည် မိမိ၏ အရှင်သခင်နှင့်ဖက်စပ်သူမထားခဲ့လျှင် တော်လေစွဟု ပြောဆို၏။
18|43|၄၃။	ထို့အပြင်ထိုသူ၌ အရှင်မြတ်မှ သူ့ကို ကူညီရိုင်းပင်းမည့်စစ်သည်ဗိုလ်ပါမရှိချေ။ သူသည် မိမိကိုယ်ကို မိမိ မကယ်နိုင်ချေ။
18|44|၄၄။	ဤကိစ္စ၌ စောင့်ရှောက်ခြင်းသည် အမှန်တည်ရှိတော်မူထသောအလ္လာဟ်အရှင်မြတ်အထံတော်မှသာဖြစ်၏။ အရှင်မြတ်သည် ဆုလာဘ်ပေးသူ၊ အောင်မြင်ခြင်းပေးသူတို့အပေါင်း၏ အထွဋ်အခေါင်ဖြစ်တော်မူ၏။
18|45|၄၅။	ငါအရှင်မြတ်သည် မိုးကောင်းကင်မှ မိုးရေရွာသွန်းစေတော်မူ၏။ မြေပေါ်ရှိ သစ်ပင်ပန်းမန်စသည်တို့သည် ထိုရေကို စုပ်ယူ၍ စိမ်းစိမ်းစိုစိုကြီးရှင်သန်စွမ်းလာ၏။ များမကြာမီသစ်ပင်များလည်း သွေ့ခြောက်သွားပြီးလျှင် လေတိုက်တိုင်း လွင့်စင်သွားသောသစ်ခက်ခြောက်များဖြစ်သွား၏။ ဤမျက်မှောက်ဘဝသည် ယင်းမိုးရေပမာ ဖြစ်ကြောင်းဥပမာကို သင်တမန်တော်သည် သူတို့အား တင်ပြလော့။
18|46|၄၆။	ဥစ္စာပစ္စည်း၊ သားသမီအခြွေအရံသည် ဤလောကဘဝ၏ တန်ဆာပလာသာဖြစ်၏။ သို့သော်တာရှည်ခိုင်မြဲသော ကုသိုလ်ကောင်းမှုများသာလျှင် သင်၏ ကျေးဇူးတော်သခင်၏ မျက်မှောက်တော်ဝယ် သာလွန်မွန်မြတ်၏။ မျှော်လင့်ခြင်းအတွက်လည်း သာလွန်ကောင်းမွန်၏။
18|47|၄၇။	ငါအရှင်မြတ်သည် တောင်ကြီးတောင်ငယ်များကို ဖယ်ရှား၍ ကမ္ဘာမြေကြီးသည် ဟင်းလင်းပကတိရှိနေသည်ကို သင်မြင်ရသောနေ့တော်ကြီးအကြောင်းကို ဆင်ခြင်တွေးတောလော့။ ထိုနေ့တော်ကြီး၌ လူသားတစုံတယောက်မျှ မကြွင်းမကျန်အောင် ငါသည် သူတို့အားလုံးကို စုရုံးတော်မူ၏။
18|48|၄၈။	ထို့အပြင်သူတို့ကို သင်၏ ကျေးဇူးတော်သခင်ရှေ့တော်ဝယ် အဆင့်အတန်းအလိုက် စီတန်းစေတော်၏။ ယခု မူကား မောင်မင်းတို့သည် ငါအရှင်မြတ်အစကနဦးတွင်ဖန်ဆင်းတော်မူသကဲ့သို့ ငါ၏ ရှေ့တော်သို့ မုချအမှန် ရောက်ကြချေပြီ၊ သို့သော်မောင်းမင်းတို့က ဤတွေ့ဆုံမှုကို မောင်မင်းတို့အတွက် ငါသတ်မှတ်ထားသည်ဟု မထင်ကြချေဟု ဗျာဒိတ်ပေးတော်မူ။
18|49|၄၉။	ထို့အပြင်စာရင်းစာအုပ်ကြီးကို တင်ပြထားတော်မူ၏။ ဒုစရိုက်ကောင်များသည် ထိုစာအုပ်ကြီးတွင်ပါရှိသော အခြင်းအရာများကြောင့် ကြောက်ရွံ့တုန်လှုပ်နေသည်ကို သင်မြင်ရ၏။ ထို့အပြင်သူတို့က ဤစာရင်းစာအုပ် ကြီး၌ ပြုကျင့်မှုအသေးအကြီး၊ တစုံတခုမျှမကျန်အလုံးစုံကို မှတ်ပုံတင်ထား၏။ အဘယ်ကဲ့သို့ စာအုပ်ပါနည်းဟု ညည်းညူမြည်တမ်းကြ၏။ ထို့အပြင်မိမိတို့ပြုကျင့်ခဲ့သောအမှုအခင်းအားလုံးသည် သူတို့အား မျက်နှာချင်းဆိုင် နေသည်ကို သူတို့တွေ့ရကြလတ့ံ။ သင်၏ ကျေးဇူးတော်သခင်သည် မည်သူ့ကိုမှ မတရားပြုတော်မမူချေ။
18|50|၅၀။	ထို့အပြင်ငါအရှုင်မြတ်သည် ကောင်းကင်တမန်တော်များအား သင်တို့သည် အာဒမ်ရှေ့ဝယ်ဝပ်တွား၍ အရိုအသေ ပြုကြလော့ဟု ဗျာဒိတ်ပေးတော်မူသည်။ မှတ်သားလော့၊ အီဗလစ်မှတပါး၊ ခပ်သိမ်းကုန်သောကောင်းကင် တမန်တော်တို့သည် ဝပ်တွားဦးညွတ်ချကြ၏။ သူသည် ဂျင်နတ်သားအမျိုးအနွယ်မှ ဖြစ်၏။ ထို့ကြောင့်သူသည် မိမိ၏ အရှင်သခင်၏ ဗျာဒိတ်တော်ကို ထောင်ထား၏။ ရှိုင်တန်မာရ်နတ်သည် သင်တို့၏ ရန်သူကြီးဖြစ်ငြား သော်လည်း သင်တို့သည် သူနှင့်သူ၏ အဆက်အနွယ်တို့ကို ငါအရှင်မြတ်အစား ကာကွယ်စောင့်ရှောက်သည့် မိတ်ဆွေခင်ပွန်းအဖြစ်ဖြင့်၊ ရွေးချယ်တင်မြှောက်ကြမည်လော။ ပြစ်မှုကျူးလွန်သူများအတွက် ယင်းလဲလှယ်မှု သည် အတိဒုက္ခသာတည်း။
18|51|၅၁။	ငါသည် မိုးမြေနှင့်ရှိုင်တန်မာရ်နတ်တို့ကို ဖန်ဆင်းတော်မူသောအခါလည်းကောင်း၊ သူတို့အား အသိသက်သေ များဖြစ်စေတော်မမူချေ။ သို့မဟုတ် လမ်းမှားပြသူတို့ကို ငါ့အား ကူညီဖို့ရာ ရွေးချယ်တော်မမူချေ။
18|52|၅၂။	နေ့တော်ကြီးကို သတိကောင်းစွာထားကြလော့။ ထိုနေ့တော်ကြီး၌ ဟယ်-မိစ္ဆာမိုက်တို့၊ မောင်မင်းတို့သည် ငါ့အတွက် ဖန်တီးသောသူ၏ ဖက်စပ်များတို့အား ခေါ်ကြလော့ဟု အရှင်မြတ်ဗျာဒိတ်ပေးတော်မူလတ့ံ၊ ထိုအခါ သူတို့သည် မိမိတို့ဘုရားတုများအား ကျယ်စွာဆုတောင်းကြလတ့ံ။ သို့သော်ထိုဘုရားယောင်များသည် သူတို့၏ ဆုတောင်းပဌာနကို ကြားကြမည်မဟုတ်ချေ။ သူတို့အလယ်ကြားတွင် ငါသည် အပြစ်ဒဏ်ပင်လယ်ကွေ့ကြီးကို စီရင်ထားတော်မူလတ့ံ။
18|53|၅၃။	ထို့အပြင်အပြစ်ရှိသူများသည် ငရဲမီးကို မျက်ဝါးထင်ထင်မြင်ရကြ၏။ ထိုငရဲထဲသို့ ဆင်းရတော့မည်ကို သိကြ၏။ ငရဲမှ လွတ်ရာလမ်းကို မတွေ့နိုင်ကြချေ။
18|54|၅၄။	အကယ်စင်စစ် ငါသည် ဤကုရ်အာန်ကျမ်းတော်မြတ်၌ လူသားတို့အဖို့ ဥပမာအမျိုးမျိုးအဖုံဖုံကို တင်ပြထားတော် မူ၏။ သို့ငြားသော်လည်းလူသားသည် အရာခပ်သိမ်းတို့၌ အငြင်းအသန်ဆုံးဖြစ်၏။
18|55|၅၅။	လူသားအပေါင်းတို့၌ မိမိတို့ထံသို့ လမ်းညွှန်တော်ကျရောက်သောအခါ ယုံကြည်မှုမှသော်လည်းကောင်း၊ မိမိ၏ အရှင်သခင်အထံတော်၌ အပြစ်လွှတ်တာ်မူရန် ဆုတောင်းခြင်းမှသော်လည်းကောင်း၊ သူတို့ကို မည်သည့်တစုံ တခုမျှမတားမြစ်ကြချေ။ သို့သော်သူတို့သည် ရှေးလူဟောင်းတို့ရသောစီရင်ချက်တော် သူတို့အပေါ်ဆိုက်ရောက် ခြင်းကိုလည်းကောင်း၊ သူတို့သည် အပြစ်ဒဏ်တော်နှင့်ရင်ဆိုင်ရခြင်းကိုလည်းကောင်း၊ လိုလားကြဟန်တူသည်။
18|56|၅၆။	ငါသည် တမန်တော်များကို သတင်းကောင်းနှင့် သတိစကားယူဆောင်လာသူများအဖြစ်ဖြင့်မှတပါး၊ အခြားအဖြစ် ဖြင့် စေလွှတ်တော်မူသည်မဟုတ်ချေ၊ မယုံကြည်သူတို့သည် သစ္စာတရားတော်ကို မိစ္ဆာအယူဝါဒနှင့်ခုခံတိုက်ခိုက် ကြ၏။ သူတို့သည် ငါ၏ နှုတ်ကပတ်တော်များနှင့် သူတို့ခြိမ်းခြောက်ခြင်းခံရသောအရာများကို ပြောင်လှောင်စရာ ဟု ထင်မှတ်ကြ၏။
18|57|၅၇။	အကြင်သူသည် မိမိ၏ ကျေးဇူးတော်သခင်၏ ပညတ်တရားတော်များကို ကြားနာရပြီးနောက်၊ တရားတော် ကို ကျောပေး၍ နောင်တမလွန်ဘဝသို့ မိမိတင်ကြိုပို့ထားနှင့်သောအပြုအကျင့်များကို သတိမေ့လျော့နေအ့ံ၊ ထိုသူထက် မကောင်းမှုကို အဘယ်သူသာလွန်ပြုကျင့်သနည်း။ မှတ်သားကြလော့။ ဤလူမိုက်တို့သည် နားမလည်နိုင်အောင်၊ သူတို့၏ စိတ်နှလုံးကို ငါအရှင်မြတ်သည် အမြှေး၊ အကာနှင့်ဖုံးလွှမ်းထားတော်မူ၏။ သူတို့၏ နားကိုလည်း ပင်းစေတော်မူ၏။ ထို့ကြောင့်သင်သည် သူတို့အား လမ်းညွှန်တော်ဘက်သို့ ခေါ်သော် လည်း သူတို့ကို လမ်းပြ၍ ရမည်မဟုတ်ချေ။
18|58|၅၈။	သင်၏ အရှင်သခင်သည် အပြစ်လွှတ်တော်မူထသောအရှင်၊ အနန္တကောင်းကြီးမင်္ဂလာတော်သခင်ဖြစ်တော်မူ၏။ အကယ်၍အရှုင်မြတ်သည် သူတို့အား ၎င်းတို့၏ ပြုကျင့်မှုကြောင့် ဆိုဆုံးမတော်မူခဲ့ပါလျှင်၊ အရှင်မြတ်သည် သူတို့၏ ပျက်စီးခြင်းကို ဆောလျင်စွာစေတော်မူလိမ့်မည်။ သို့သော်သူတို့အား အချိန်သတ်မှတ်ပေးထားတော်မူ၏။ ထိုချိန်းချက်ထားသောအချိန်ကို သူတို့ရှောင်နိုင်မည်မဟုတ်ချေ။
18|59|၆၉။	ထိုမြို့ရွာနယ်ပယ်အားလုံး ၎င်းတို့သည် မကောင်းမှုဒုစရိုက်ကို ကျူးလွန်သောအခါ ငါအရှင်မြတ်သည် ၎င်းတို့ကို ဖျက်ဆီးပစ်တော်မူ၏။ ငါသည် ၎င်းတို့ကို ဖျက်ဆီးဖို့အတွက် အချိန်သတ်မှတ်ထားတော်မူ၏။
18|60|၆၀။	တမန်တော်မူစာသည် မိမိ၏ အခိုင်းအစေအား မြစ်နှစ်သွယ်တွေ့ဆုံပူးပေါင်းရာဌာနသို့ မရောက်မခြင်း၊ ငါသည် နှစ်ပေါင်းများလှစွာသွားရသော်လည်း၊ ငါလက်လျှော့မည်မဟုတ်ဟု ပြောသောအခါ။
18|61|၆၁။	ထို့အပြင်သူတို့သည် မြစ်နှစ်သွယ်ဆုံရာဌာနသို့ ရောက်ရှိသောအခါ သူတို့သည် မိမိတို့၏ ငါးကို မေ့လျော့နေ ကြ၏။ ငါးလည်း လွတ်မြောက်ခြင်းကြောင့် ရေထဲသို့ ခုန်ဆင်းသွား၏။
18|62|၆၂။	ထို့အပြင်သူတို့သည် ရှေ့သို့သွား၍ အတန်ငယ်ရောက်ရှိသောအခါ သူက အခိုင်းအစေအား ငါတို့နံနက်စာကို ယူခဲ့လော့။ အမှန်ပင်ငါတို့သည် ဤခရီး၌ မောပန်းချေပြီဟု ဆို၏။
18|63|၆၃။	ထိုအခါ အို-အရှင်၊ အရှင်မြင်ပါသလော။ အကျွန်ုပ်တို့ကျောက်တုံးကြီးပေါ်တွင်ခိုလှုံနေသောအခါ၊ အကျွနု်ပ်သည် ငါးကို မေ့လျော့သွားပါ၏။ ဤအကြောင်းကို အရှင်အား လျှောက်ထားရန် ရှိုင်တန်မာရ်နတ်မှတပါး အခြား မည်သူမျှ အကျွနု်ပ်ကို သတိလစ်စေမည်မဟုတ်ပါ။ ငါးသည် ရေထဲသို့ အ့ံဖွယ်သရတပါးအားဖြင့် ခုန်ဆင်းသွား လေ၏။
18|64|၆၄။	တမန်တော်မူစာက ဤနေရာသည် ငါတို့ရှာမှီးနေသောနေရာတည်းဟု ဆို၏။ ထို့ကြောင့်သူတို့သည် မိမိတို့လာခဲ့ သောလမ်းအတိုင်း ပြန်လာကြ၏။
18|65|၆၅။	ထိုအခါသူတို့သည် ငါ့အထံတော်မှ ကောင်းကြီးမင်္ဂလာတော်နှင့် အသိဉာာဏ်ပညာတို့ဖြင့် ငါချီးမြှောက်တော်မူသော ငါ၏ ကျေးကျွန်တယောက်ကို တွေ့ကြ၏။
18|66|၆၆။	တမန်တော်မူစာက ထိုသူအား သင့်အား သင်ပေးတော်မူသောကျင့်စဉ်အမှန်ကို အကျွန်ုပ်အား သွန်သင်ပြပေးရန်၊ အကျွနု်ပ်သည် သင်၏ နောက်သို့ လိုက်ပါရစေဟု တောင်းပန်၏။
18|67|၆၇။	ထိုသူက မှတ်သားလော့။ သင်သည် အကျွနု်ပ်ကို သည်းခံနိုင်မည်မဟုတ်ချေ။
18|68|၆၈။ သင်ဉာာဏ်မမှီနိုင်သောအရာကို သင်သည် အဘယ်သို့သည်းခံနိုင်ပါအ့ံနည်းဟု ပြော၏။
18|69|၆၉။	တမန်တော်မူစာက အလ္လာဟ်အရှင်မြတ်အလိုတော်ရှိပါလျှင် သင်သည် အကျွနု်ပ်အား သည်းခံသူအဖြစ်နှင့်ပင် တွေ့မြင်ရလတ့ံ။ အကျွနု်ပ်ကား မည်သည့်အရာ၌မဆို သင်၏ အမိန့်ကို ငြင်းဆန်မည်မဟုတ်ပါဟု ဆို၏။
18|70|၇၀။	ထိုအခါသူက အကယ်၍သင်သည် အကျွနု်ပ်နောက်သို့ လိုက်လာလျှင် မည်သည့်အကြောင်းကိုမဆို သင့်အား အကျွနု်ပ်မပြောသမျှကာလပတ်လုံး သင်သည် ထိုအကြောင်းနှင့်စပ်လျဉ်း၍ မေးမြန်းခြင်းမပြုနှင့်ဟု ဆို၏။
18|71|၇၁။	ထို့နောက်သူတို့နှစ်ဦးသည် ခရီးဆက်ဆက်သွားကြ၏။ သူတို့သည် သင်္ဘောတစင်းထဲသို့ ရောက်သောအခါ၊ သူသည် လှေသင်္ဘောတွင် အပေါက်တပေါက်ဖောက်ထွင်း၏။ ထိုအခါမူစာက သင်္ဘောရှိ လူများနစ်မြုပ်စေရန် လှေသင်္ဘောတွင် အပေါက်ဖောက်သလော၊ သင်သည် အလွန်ဆိုးဝါးသောအလုပ်တခုကို ပြုလုပ်ခဲ့ဘိတကား ဟု ပြော၏။
18|72|၇၂။	ထိုသူက သင်သည် အကျွနု်ကို လျစ်လျူရှုနေနိုင်မည်မဟုတ်ဟု သင့်အား အကျွနု်ပ်မပြောခဲ့ဘူးလားဟု ဆို၏။
18|73|၇၃။	မူစာက အကျွနု်ပ်သတိမေ့လျော့ပါ၏။ စိတ်မဆိုးပါနှင့်၊ အကျွနု်ပ်အပြစ်ကြောင့် အကျွနု်ပ်အပေါ်တွင် မရက်စက်ပါ နှင့်ဟု တောင်းပန်၏။
18|74|၇၄။	ထို့နောက်သူတို့နှစ်ဦးခရီးဆက်လက်သွားပြန်၏။ သူတို့သည် လုလင်ပျိုတယောက်ကို တွေ့သောအခါ ထိုလုလင် ပျိုကို ထိုသူသည် သတ်ဖြတ်၏။ မူစာသည် သူ့အား ဘာလဲ၊ သူတပါးကို မသတ်ဖြတ်သောအပြစ်ကင်းသူတဦး အား သင်သတ်ဖြတ်သလော။ အမှန်မှာ သင်သည် အလွန်ကြောက်မက်ရွံရှာဖွယ်ကောင်းသောအမှုကို ကျူးလွန် ဘိတကားဟု ပြစ်တင်ပြောဆို၏။
18|75|၇၅။	ထိုအခါထိုသူက သင်သည် အကျွနု်ပ်ကို လျစ်လျူရှုနေနိုင်မည်မဟုတ်ဟု အကျွနု်ပ်မပြောခဲ့ဘူးလောဟု မေးမြန်း ၏။
18|76|၇၆။	မူစာသည် သူ့အား ဤမှ ရှေ့ကို သင့်အား အကျွနု်ပ်တစုံတခုမေးပါလျှင် အကျွနု်ပ်ကို အာဘော်မပြုပဲ ခရီး ခွဲထွက်သွားပါ၊ သင်သည် ခွဲသွားဖို့ရာ အကြောင်းအခွင့်ကို အကျွနု်ပ်ထံမှ ရရှိပါပြီဟု ဆို၏။
18|77|၇၇။	ထို့နောက် သူတို့သည် ခရီးဆက်လက်သွားပြန်ရာ မြို့နယ်တခုတွင် နေထိုင်သူတို့ထံသို့ ရောက်ရှိလာကြ၏။ သူတို့အစားအစာတောင်းကြ၏။ သို့သော်မြို့သူမြို့သားတို့က သူတို့ကို လက်မခံ၊ ဧည့်ဝတ်ကို မပြုကြချေ။ ထိုအရပ်ဒေသတွင် မြို့ရိုးတံတိုင်းတခုပြိုကျတော့မည်ကို သူတို့တွေ့ကြ၏။ ထိုသူသည် ထိုတံတိုင်းကို ပြန်ပြင်၏။ ထိုအခါ မူစာက သင်အလိုရှိပါလျှင် သင်၏ လုပ်ခကို တောင်းနိုင်၏ဟု ပြော၏။
18|78|၇၈။	ထိုအခါထိုသူက ဤနေရာမှ သင်နှင့်အကျွနု်ပ်ခွဲကြစို့၊ သင်သည် သည်းခံပြီး စောင့်၍ မကြည့်နိုင်သောအဖြစ် အပျက်များ၏ အဓိပ္ပါယ်ကို အကျွနု်ပ်သည် သင့်အား ရှင်းလင်းပြအ့ံ။
18|79|၇၉။	လှေသင်္ဘောအကြောင်း၊ ၎င်းသင်္ဘောသည် မြစ်ပေါ်တွင် သွားလာလုပ်ကိုင်နေသောဆင်းရဲသားများ၏ ပစ္စည်း ဖြစ်၏။ သူတို့၏ ရှင်ဘုရင်သည် သင်္ဘောတိုင်းသည် အဓမ္မသိမ်းယူနေသောကြောင့်၊ ထိုသင်္ဘောကို အကျွနု်ပ် ထိုးဖောက်ခဲ့ကြ၏။
18|80|၈၀။	လုလင်ပျိုအကြောင်း၊ သူ၏ မိဘတို့သည် ယုံကြည်သူများဖြစ်ကြ၏။ သူသည် မိဘတို့အား ပုန်ကန်ခြင်းဖြင့် သော်လည်းကောင်း၊ မိစ္ဆာအယူဝါဒတို့ဖြင့်သော်လည်းကောင်း၊ ညှင်းပန်းနှိပ်စက်မည်ကို အကျွနု်ပ်တို့ကြောက်ရွံ့ ကြ၏။
18|81|၈၁။	ထို့အပြင် ထိုလုလင်၏ မိဘတို့အား ၎င်းတို့၏ ကျေးဇူးတော်သခင်သည် သူထက်သာလွန်သန့်ရှင်းစင်ကြယ်၊ သနားကြင်နာတတ်သောသားကောင်းနှင့် သူ့ကို အစားထိုးဖို့ရာကို အကျွနု်ပ်တို့လိုလား၏။
18|82|၈၂။	အုတ်တံတိုင်းအကြောင်း၊ ၎င်းတံတိုင်းသည် မြို့တွင်းရှိ မိဘမရှိသောသူငယ်နှစ်ယောက်၏ ပစ္စည်းဖြစ်၏။ ထိုတံတိုင်းအောက်တွင် ရွှေငွေရတနာမြှုပ်ထား၏။ ထိုရတနာမှာ သူတို့၏ ပစ္စည်းဖြစ်၏။ သူတို့၏ ဖခင်မှာ သူတော်ကောင်းဖြစ်၏။ ထို့ကြောင့်သင့်ကို ဖန်ဆင်းမွေးမြူတော်မူထသောကျေးဇူးတော်သခင်သည် သူတို့ကြီးပြင်း ၍ အရွယ်ရောက်ခြင်းကို လိုလားတော်မူ၏။ သူတို့သည် ထိုရွှေငွေရတနာကို သူတို့၏ ကျေးဇူးတော်သခင် ထံတော်မှ ကောင်းကြီးမင်္ဂလာတော်တပါးအဖြစ်ဖြင့် တူးဖော်သိမ်းယူခြင်းကိုလည်း လိုလားတော်မူ၏။ အကျွနု်ပ် သည် ဤအလုပ်များကို မိမိစိတ်အလိုအလျောက်လုပ်သည်မဟုတ်။ သင်စိတ်ရှည်စွာစောင့်၍ မကြည့်နိုင်သော အဖြစ်အပျက်များ၏ အကြောင်းများသည် ယင်းသို့တည်းဟု ပြောပြ၏။
18|83|၈၃။	အို-တမန်တော်၊ မိစ္ဆာမိုက်တို့သည် သင့်အား ဇူလ်ကရ်နိုင်မင်း၏ အကြောင်းကို မေးမြန်းကြလတ့ံ။ သင်သည် သူတို့အား အကျွနု်ပ်သည် ထိုမင်း၏ အကြောင်းကို ပြောကြားလတ့ံဟု ပြောလော့။
18|84|၈၄။	မှတ်သားကြလော့၊ ငါအရှင်သည် ထိုမင်းအား ကမ္ဘာမြေပေါ်ဝယ် တန်ခိုးအရှိန်ကြီးမားစေတော်မူ၏။ အထူးထူး သောအရာသို့ လမ်းတခုကို ပေးသနားတော်မူ၏။
18|85|၈၅။	ထိုဇူလ်ကရ်နိုင်မင်းသည် လမ်းတခုကို လိုက်လျှောက်သွားလေ၏။
18|86|၈၆။	ထိုမင်းသည် နေဝင်ရာအရပ်သို့ ရောက်၏။ နေသည် ရွှံ့နစ်အိုင်တခုတွင်း ဝင်သွားသည်ကို သူမြင်ရ၏။ထိုရွှ့ံ အိုင်၏ အနီးအပါး၌ လူတသင်းကို တွေ့မြင်ရ၏။ ငါအရှင်မြတ်က အို-ဇွတ်ကရ်နိုင်၊ သင်သည် သူတို့အား အပြစ်ပေးခြင်းကိုသော်လည်းကောင်း၊ သနားကြင်နာခြင်းကိုသော်လည်းကောင်း၊ ပြုလုပ်လော့ဟု ဗျာဒိတ်ချ တော်မူ၏။
18|87|၈၇။	သူက မတရားမှုကို ပြုကျင့်သူအား အကျွနု်ပ်အပြစ်ခတ်ပါမည်၊ ထို့နောက်ထိုသူသည် သူ၏ ကျေးဇူးတော်သခင် ထံ ပြန်ယူခဲ့ခြင်းခံရပါမည်၊ အရှင်မြတ်သည် ထိုသူအား ကြီးမားသောအပြစ်ဒဏ်ခတ်နှိပ်တော်မူပါမည်ဟု တင်လျှောက်၏။
18|88|၈၈။	သို့သော် ယုံကြည်၍ မှန်ကန်မှုကို ပြကျင့်သောမှာမူကား သူ၏ ဆုလာဘ်သည် မွန်မြတ်လတ့ံ။ ငါအရှင်မြတ်သည် သူ့အား နာခံဆောင်ရွက်လွယ်သောဗျာဒိတ်တော်ကို ပေးတော်မူလတ့ံ။
18|89|၈၉။	ထို့နောက် သူသည် လမ်းတခုကို လျှောက်သွား၏။
18|90|၉၀။	ထိုအခါ သူသည် နေထွက်ရာအရပ်သို့ ရောက်ရှိ၏။ နေသည် လူတသင်းအပေါ်တွင် ထွက်နေသည်ကို သူ တွေ့မြင်ရ၏။ ထိုလူများအား နေ၏ အပူရှိန်မှ အကာအကွယ်ခိုလှုံရာကို ငါအရှင်မြတ်ပေးတော်မမူချေ။
18|91|၉၁။	ထိုမင်း၏ အကြောင်းမှာ ယင်းသို့တည်း။ ငါအရှင်မြတ်သည် သူ၏ အကြောင်းကို အကြွင်းမဲ့သိမြင်တော်မူ၏။
18|92|၉၂။	ထို့နောက်ထိုမင်းသည် တခုသောလမ်းကို လျှောက်လိုက်၏။
18|93|၉၃။	ထိုအခါ သူသည် တောင်နှစ်ခုစပ်ကြားသို့ ရောက်ရှိ၏။ သူသည် ထိုတောင်နှစ်လုံးနှင့် ခရီးမကွာလှသောအရပ် တွင် လူတသင်းကို တွေ့ပြန်၏။ ထိုသူတို့သည် စကားတခွန်းတပါဒမျှနားမလည်ချေ။
18|94|၉၄။	သူတို့က အို-ဇုလ်ကရ်နိုင်မင်း၊ ဟာဂျူးမာဂျူးခေါ် အသင်းသားတို့သည် မုချဧကန်ဤအရပ်ဒေသကို ဖျက်ဆီး နေကြပါ၏။ ထို့ကြောင့်မင်းကြီးသည် အကျွနု်ပ်တို့နှင့် သူတို့စပ်ကြားတွင် တံတိုင်းကြီးတခုကို စီမံပြုလုပ်ပေးပါ။ အကျွနု်ပ်တို့သည် မင်းကြီးအား လက်အောက်ခံကြေးလက်ဆောင်ပေးရပါမည်လောဟု ပြောကြ၏။
18|95|၉၅။	သူက အကျွနု်ပ်၏ ကျေးဇူးတော်သခင်သည် အကျွနု်ပ်အား ပေးသနားတော်မူသောကျေးဇူးတော်သည် သင်တို့၏ လက်ဆောင်ထက်သာလွန်ကောင်းမွန်၏။ သင်တို့သည် အကျွနု်ပ်အား လူအားဖြင့် ကူညီကြလော့။ အကျွနု်ပ် သည် သင်တို့နှင့်သူတို့အလယ်ကြားတွင် တံတိုင်းကြီးတခုတည်ဆောက်မည်။
18|96|၉၆။	သင်တို့သည် သံတုံး၊သံပြား၊သံစရသမျှကို ယူခဲ့ကြလော့ဟု ပြန်ပြော၏။ သူသည် တောင်နှစ်ခုစပ်ကြားရှိနေရာကို ဖို့ပြီးသောအခါ သူက သင်တို့၏ မီးမွှေးဖိုများကို ထိုးကြလော့ဟု ဆို၏။ ဖိုထိုး၍ သံတိုသံစများသည် မီးခဲ အတိဖြစ်သောအခါ သူက သင်တို့၌ရှိသောကြေးနီများကို အရည်ကြို၍ ဆက်သကြလော့။ ထိုကြေးနီရည်ကို မီးခဲအတိဖြစ်နေသောသံတုံးသံစများအပေါ် သွန်းလောင်းမည်ဟု ဆို၏။
18|97|၉၇။	ထိုအခါဟာဂျူးမာဂျူးခေါ်အသင်းသားတို့သည် ထိုတံတိုင်းကြီးပေါ်သို့ မတက်စွမ်းနိုင်ချေ။ ဖောက်လည်း ဖောက်ထွင်းနိုင်စွမ်းမရှိချေ။
18|98|၉၈။	ထိုအခါဇွလ်ကရ်နိုင်မင်းက အချင်းတို့၊ ဤတံတိုင်းကြီးသည် အကျွနု်ပ်၏ အရှင်သခင်အထံတော်မှ ကောင်းကြီး မင်္ဂလာတော်တပါးဖြစ်၏။ သို့သော်အကျွနု်ပ်၏ ကျေးဇူးတော်သခင်၏ ကတိဗျာဒိတ်တော်ပြည့်စုံသောအချိန်ကာလ ရောက်လာသောအခါ အရှင်မြတ်သည် ဤတံတိုင်းကြီးကို ချိုးဖဲ့ဖြိုဖျက်တော်မူလိမ့်မည်။ အကြောင်းမူကား အကျွနု်ပ်၏ ကျေးဇူးတော်သခင်၏ ကတိဗျာဒိတ်တော်သည် မှန်ကန်၏ဟု ပြောပြ၏။
18|99|၉၉။	ထိုနေ့တော်ကြီး၌ ငါအရှင်မြတ်သည် လူသားအချို့တို့အား အချို့သောလူသားတို့အပေါ်တွင် လှိုင်းလိမ့်သကဲ့သို့ တိုးဝှေ့စေတော်မူမည်။ တံပိုးကိုလည်း မှုတ်စေတော်မူမည်။ ထိုအခါငါသည် လူသားအပေါင်းတို့ကို အတူတကွ စုဝေးစေတော်မူမည်။
18|100|၁ဝဝ။	ထိုနေ့တော်ကြီး၌ ငါသည် မယုံကြည်သူတို့အား အဝီစိငရဲကို မျက်ဝါးထင်ထင်မြင်စေတော်မူမည်။
18|101|၁ဝ၁။	ထိုမိစ္ဆာမိုက်တို့သည် ငါ၏ သတိပေးကျမ်းတော်မှ သူတို့မျက်စိကို ပိတ်ထားခြင်းခံရကြ၏။ သူတို့သည် တရား ဒေသနာတော်ကို ကြားပြင်းကပ်ကြ၏။
18|102|၁ဝ၂။	ငါအရှင်မြတ်မှတပါး ငါ၏ ကျေးကျွန်တို့ကို ကာကွယ်စောင့်ရှောက်သည့်အဆွေခင်ပွန်းများအဖြစ်ဖြင့် ရွေးချယ် ရယူနိုင်သည်ဟု မိစ္ဆာမိုက်တို့က ထင်မှတ်ကြသလော၊ မှတ်သားကြလော့။ ငါသည် မယုံကြည်သူတို့အား ဧည့်ခံဖို့ရာ ငရဲကို အသင့်စီရင်ထားတော်မူ၏။
18|103|၁ဝ၃။	အို-တမန်တော်၊ ဟောကြားလော့၊ ဟယ်-အချင်းတို့၊ အဘယ်သူတို့သည် မိမိတို့ပြုကျင့်မှုများကြောင့် ဆုံးရှုံးသူ အကြီးဆုံးများဖြစ်ကြမည်ကို အကျွနု်ပ်ပြောပြရမည်လော။
18|104|၁ဝ၄။	မိမိ၏ ကြိုးပမ်းမှုသည် ဤလောကီဘဝ၌ လမ်းမှားသွားငြားသော်လည်း မိမိတို့သည် ကောင်းမှုကို ပွားများ နေသည်ဟု ထင်မှတ်သူများ။း
18|105|၁ဝ၅။	မိမိတို့၏ ကျေးဇူးတော်သခင်၏ နှုတ်ကပတ်တော်များနှင့် အရှင်မြတ်အား မျက်ဝါးထင်ထင်ဖူးမြင်ရမည်ကိုလည်း မယုံကြည်သူများ၊ ထိုသူတို့၏ ပြုကျင့်မှုများသည် အကျိုးမရှိ၊ အချည်းနှီးသာဖြစ်၏။ ရှင်ပြန်ထမြောက်ရသော နေ့တော်ကြီး၌ ငါသည် ထိုသူတို့ကို အရေးစိုက်တော်မူမည်မဟုတ်ချေ။
18|106|၁ဝ၆။	ထိုအရာသည် သူတို့၏ ဆုလာဘ်ဖြစ်၏။ ငရဲအကြောင်းမူကား သူတို့သည် မယုံကြည်ကြ၊ ငါ၏ နှုတ်ကပတ်တော် များနှင့် ငါ၏ တမန်တော်များကို ပျက်ရယ်ပြောင်လှောင်ကြ၏။
18|107|၁ဝ၇။	မှတ်သားကြလော့၊ အကြင်သူတို့သည် ယုံကြည်မှုရှိ၍ သုစရိုက်မှုများကို ပြုကြ။ ထိုသူတို့ကို ဧည့်ခံဖို့အတွက် နိဗ္ဗာန်ဥယျာဉ်တော်များရှိကြ၏။
18|108|၁ဝ၈။	သူတို့သည် နိဗ္ဗာန်ဘုံ၌ စံမြန်းနေကြရလတ့ံ။ နိဗ္ဗာန်မှ ထွက်သွားလိုသေသာဆန္ဒလုံးဝမရှိချေ။
18|109|၁၀၉။	အို-တမန်တော်၊ ဟောကြားလော့။ ဟယ်-အချင်းတို့၊ အကျွနု်ပ်၏ ကျေးဇူးတော်သခင်၏ စကားတော်များကို ရေးသားရန် သမုဒ္ဒရာပင်လယ်ရေသည် အကယ်၍ မှင်ဖြစ်လာအ့ံ၊ ထိုစကားတော်များကို ရေးသား၍ အဆုံး မသတ်မီ ထိုသမုဒ္ဒရာရေသည် မုချဧကန်ခန်းခြောက်ရာ၏။ ၎င်းကဲ့သို့အခြားသမုဒ္ဒရာရေရှိသော်လည်း ထိုရေသည် လုံလောက်မည်မဟုတ်ချေ။
18|110|၁၁၀။	အို-တမန်တော်၊ ဟောကြားလော့၊ ဟယ်-အချင်းတို့၊ အကျွနု်ပ်သည် သင်တို့ကဲ့သို့ သေမျိုးသာဖြစ်၏။ အကျွနု်ပ် ၏ ကျေးဇူးတော်သခင်က သင်၏ အရှင်သခင်သည် တဆူတည်းသောအလ္လာဟ်အရှင်မြတ်ဖြစ်တော်မူ၏ဟု ဗျာဒိတ်ပေးတော်မူ၏။ အကြင်သူသည် မိမိ၏ ကျေးဇူးတော်သခင်အား ဖူးမြင်ဖို့ရာ မျှော်လင့်အ့ံ။ ထိုသူသည် ကောင်းမှုကို ပွားများရမည်။ သူ၏ ကျေးဇူးတော်သခင်နှင့်တွဲဖက်၍ ဘုရားတုဘုရားယောင်များတစုံတခုကို မကိုးကွယ်ရချေ။
19|1|၁။	ကာဖ်၊ ဟာ၊ ယာ၊ အိုင်၊ ဆွားဒ်။
19|2|၂။	သင်၏ ကျေးဇူးတော်သခင်အထံတော်မှ အရှင်၏ ကျေးကျွန်တမန်တော်ဇကရိယာအား ပေးတော်မူသောကောင်း ကြီးမင်္ဂလာတော်ကို ဖော်ပြချက်။
19|3|၃။	တမန်တော်ဇကရိယာသည် သူ၏ အရှင်သခင်ထံ တိတ်တဆိတ်လျှို့ဝှက်စွာဤသို့ဆုတောင်းသောအခါ။
19|4|၄။	အို-အကျွနု်ပ်၏ အရှင်သခင်၊ အကျွနု်ပ်၏ အရိုးအဆက်များသည် ခွန်အားနည်းပါးပါ၏။ အကျွနု်ပ်၏ ဦးခေါင်း သည်လည်း ဆွတ်ဆွတ်ဖြူသောဆံနှင့် တောက်ပြောင်လျက်ရှိပါ၏။ အို-ကျေးဇူးတော်သခင် အရှင်သည် အကျွနု်ပ်၏ တောင်းသောဆုကို ပေတော်မမူသည်ဟူ၍ မရှိဘူးပါ။
19|5|၅။	အကျွနု်ပ်၏ ခင်ပွန်းသည် အမြံုဖြစ်သောကြောင့် အကျွနု်ပ်သည် ကွယ်လွန်ပြီးနောက် မိမိ၏ အဆက်အနွယ် များကို စိုးရိမ်ကြောင့်ကျလှပါ၏။ အကျွနု်ပ်အား အရှင့်ထံမှ အမွေစားအမွေခံတပါးကို ပေးသနားတော်မူပါ။
19|6|၆။	ထိုသားသည် အကျွနု်ပ်နှင့် တမန်တော်ယာကုဗ်၏ သားမြေးတို့၏ အမွေကို ခံရပါလိမ့်မည်။ အို-ကျေးဇူးတော် သခင် ထိုသားရတနာကို အရှင်ချစ်ခင်မြတ်နိုးတော်မူပါ။
19|7|၇။	အို-ဇကရီယာ၊ မှတ်သားလော့၊ ငါအရှင်မြတ်သည် သင့်အား ယဟာယခေါ် သားကောင်းရတနာတပါး ပေးသနား တော်မူမည့်အကြောင်းသတင်းကောင်းကို ဗျာဒိတ်ချတော်မူပြီ၊ ငါသည် ထိုအမည်နာမကို အထက်ကျော်ကာလက မည်သူ့ကိုမျှ ပေးဘူးတော်မမူချေဟု ဗျာဒိတ်ပေးတော်မူ၏။
19|8|၈။	ထိုအခါတမန်တော်ဇကရိယာက အို-ကျေးဇူးတော်သခင်၊ အကျွနု်ပ်၏ ခင်ပွန်းသည် အမြံုဖြစ်ပါ၏။ အကျွနု်ပ် လည်း နာကျင်မကင်းအင်အားပျော့သောအရွယ်ဆုံးသို့ ရောက်ရှိပါပြီ၊ ထို့ကြောင့်အကျွနု်ပ်သည် အဘယ်သို့ သားရတနာရနိုင်ပါအ့ံနည်းဟု လျှောက်၏။
19|9|၉။	အရှင်မြတ်က အို-ဇကရိယာ၊ ယင်းသို့ဖြစ်မည်၊ မရှိရာမှ ရှိရာသို့ သင့်ကို ငါရှေးဦးပထမဖန်ဆင်းတော်မူသကဲ့သို့ သင့်အား သားရတနာပေးခြင်းသည်လည်း ငါ့အဖို့ လွယ်ကူလှပေ၏ဟု ဗျာဒိတ်ပေးတော်မူ၏။
19|10|၁ဝ။	ထိုအခါသူက အို-အကျွနု်ပ်၏ အရှင်သခင်၊ အကျွနု်ပ်အား တစုံတခုသောပုဗ္ဗနိမိတ်ပေးတော်မူပါဟု လျှောက်၏။ အရှင်မြတ်က သင်၏ နိမိတ်မှာ သင်သည် မကျန်းမမာရောဂါတစုံတခုမရှိပဲနှင့် သုံးနေ့သုံးညဉ့်တိုင်တိုင် တခွန်းတပါဒသောစကားကို လူတို့နှင့်မဆိုလင့်ဟု မိန့်တော်မူသည်။
19|11|၁၁။	ထို့နောက််တမန်တော်ဇကိရိယာသည် ဝတ်ပြုသန့်ရှင်းရာဋ္ဌာနမှ ထွက်လာ၍ မိမိလူများအား သင်တို့သည် နေထွက်နေဝင်ချိန်ကာလတွင် မိမိတို့၏ ကျေးဇူးတော်သခင်အား ချီးကျုးတသလော့ဟု လက်ပြခြေပြခြင်းနည်း ဖြင့် ဟောကြား၏။
19|12|၁၂။	အို-ယဟာယ၊ သင်သည် ကျမ်းတော်မြတ်အား မြဲမြံစွာကိုင်စွဲထားလော့ဟု ဗျာဒိတ်ပေးတော်မူ၏။ ငါအရှင်မြတ် သည် သူ့အား ငယ်ရွယ်နုနယ်စဉ်ကပင် ပညာဉာာဏ်ပေးသနားတော်မူ၏။
19|13|၁၃။	ထို့အပြင်သနားတတ်သောစိတ်ဓာတ်နှင့် သန့်ရှင်းမြင့်မြတ်သောသဘောကို ပေးသနားတော်မူ၏။ သူသည် အရှင်မြတ်နှင့် တရားတော်ကို သဒ္ဓါကြည်ညို၏။
19|14|၁၄။	ထို့အပြင်သူသည် မိဘနှစ်ပါးဝတ်ကို ကျေပွန်၏။ မိမိကိုယ်ကို မိမိအထင်မကြီးချေ။ မိဘနှစ်ပါးကို မတော်လှန်ချေ။
19|15|၁၅။	မွေးသောနေ့၌သော်လည်းကောင်း၊ ကွယ်လွန်သောနေ့၌သော်လည်းကောင်း၊ ရှင်ပြန်ထမြောက်ရသောနေ့၌ သော်လည်းကောင်း၊ သူ့အပေါ်သို့ အေးချမ်းသာယာခြင်းမင်္ဂလာတော်သက်ရောက်ပါစေသော်ဝ်။
19|16|၁၆။	ထို့အပြင်ကျမ်းဂန်တော်၌ မရယမ်၏ အကြောင်း ဖော်ပြကြလော့။ သူမသည် မိမိအပေါင်းအဖော်များနှင့်ခွဲခွာ၍ အရှေ့ဘက်သို့ မျက်နှာမူသောနေရာဗိမာန်သို့ ကြွသွား၏။
19|17|၁၇။	သူမသည် သူတို့ထံမှခွဲ၍ တကိုယ်တည်းနေ၏။ ထိုအခါငါအရှင်မြတ်သည် သူမထံသို့ ကောင်းကင်တမန်စေလွှတ် တော်မူ၏။ တမန်သည် လူသားအသွင်ဆောင်၍ သူမထံသွား၏။
19|18|၁၈။	သူမက အို-အမောင်လုလင်၊ သင့်ထံမှ လွတ်မြောက်အောင် အကျွနု်ပ်သည် မဟာကရုဏာတော်ရှင်၊ အလ္လာဟ် အရှင်မြတ်ကို ကြောက်ရွံ့ရိုကျိုးလျှင် ကောင်းစွဟု ဆို၏။
19|19|၁၉။	လုလင်က အို-မရယမ်၊ အကျွနု်ပ်သည် သင်၏ ကျေးဇူးတော်သခင်အထံတော်မှ စေတမန်တဦးသာဖြစ်၏။ သင့်အား အပြစ်ကင်းမဲ့သောသားကောင်းရတနာပေးဖို့ရာ အကျွန်ုပ် သင့်ထံလာရ၏ဟု ပြောပြ၏။
19|20|၂ဝ။	ထိုအခါသူမက လူသားယောက်ျားမထိပဲလျက် အကျွနု်ပ်သည် အဘယ်ကဲ့သို့သားရတနာဖွားမြင်နိုင်ပါအ့ံနည်း၊ အကျွနု်ပ်သည် အကျင့်မကောင်းမိန်းမပေါ့လည်းမဟုတ်ချေဟု ပြောပြန်၏။
19|21|၂၁။	ကောင်းကင်တမန်က အို-မရယမ်၊ ထိုအဆိုမှန်ပေ၏။ သို့သော်သင်၏ ကျေးဇူးတော်သခင်သည် ဤသို့မိန့်တော် မူ၏၊ သားရတနာပေးသနားတော်မူခြင်းသည် ငါအရှင်မြတ်အဖို့ လွယ်ကူလှ၏။ ငါသည် သူ့အား လူသားတို့ အဖို့ တရားတော်နှင့် ငါ၏ ကောင်းကြီးမင်္ဂလာတော်ဖြစ်စေတော်မူမည်။ ဤအကြောင်းအရာသည် ငါဆုံးဖြတ်ပြီး သောအရာသာတည်း။
19|22|၂၂။	မရယမ်သည် သူ့ကို ကိုယ်ဝန်ဆောင်၍ ဝေးကွာသောအရပ်သို့ ထွက်သွားလေ၏။
19|23|၂၃။	မရယမ်သည် သားဖွားဝေဒနာပြင်းထန်လာသဖြင့် စွန်ပလွံပင်ရှိရာသို့ လာ၍ ထုုိအပင်ကို မှီနေ၏။ သူမသည် ဤဝေဒနာကို မခံစားရမီ ငါသည် သေပျောက်၍ မေ့လျော့စရာဖြစ်သွားခဲ့လျှင် တော်လေစွဟု ညည်းညူ၏။
19|24|၂၄။	ထိုအခါသူမအောက်မှ အသံထွက်ပေါ်လာသည်မှာ အို-မရယမ်၊ စိတ်မညစ်လင့်၊ သင်၏ ကျေးဇူးတော်သခင် သည် သင့်အောက်တွင် ချောင်းတခုကို စီရင်ထားတော်မူပြီ။
19|25|၂၅။	သင်သည် စွန်ပလွံပင်ကို သင့်ထံသို့ လှုပ်လော့။ ထိုအခါစွန်ပလွံသီးအမှည့်တို့သည် သင့်အပေါ်သို့ ကျလာ လိမ့်မည်။
19|26|၂၆။	ထို့ကြောင့်အစာစားလော့။ ရေသောက်လော့။ နှစ်သိမ့်အားတက်လာလော့။ အကယ်၍သင်သည် လူသားတဦး တယောက်ကို တွေ့လျှင် သူ့အား ပြောလော့။ မှတ်သားပါ၊ အကျွနု်ပ်သည် မဟာဂရုဏာတော်ရှင်အား ဥပုသ်တည်ဆောက်ပါမည်ဟု သစ္စာပြုပြီးပြီ၊ ယနေ့အကျွနု်ပ် လူသားနှင့်စကားမပြောရချေ။
19|27|၂၇။	သားဖွားပြီးသောအခါ သူမသည် မိမိ၏ သားငယ်ကို မိမိသားချင်းတို့ထံသို့ ချီဆောင်လာ၏။ သူတို့က အို-မရယမ်၊ သင်သည် အလွန်အ့ံအားသင့်ဖွယ်ကို ယူဆောင်လာချေပြီ။
19|28|၂၈။	အို-ဟာရွန်၏ နှမ၊ သင်၏ ဖခင်သည် သူယုတ်မာမဟုတ်ချေ၊ သင်၏ မိခင်လည်း ပြည့်တန်ဆာမ မဟုတ်ချေ ဟု ကဲ့ရဲ့ကြ၏။
19|29|၂၉။	ထိုအခါသူမသည် မိမိသားကို လက်ညှိုးထိုးပြ၏။ သူတို့က ပုခက်ထဲရှိ ကလေးနှင့် အကျွနု်ပ်တို့အဘယ်သို့ စကားပြောနိုင်အ့ံနည်းဟု ဆိုကြကုန်၏။
19|30|၃ဝ။	ထိုအခါသူငယ်က မှတ်သားကြလော့။ အကျွနု်ပ်သည် အလ္လာဟ်အရှင်မြတ်၏ ကျေးတော်မျိုးကျွန်တော်မျိုးဖြစ်၏။ အရှင်မြတ်သည် အကျွနု်ပ်အား ကျမ်းတော်ကို ချပေးသနားတော်မူ၏။ အကျွနု်ပ်ကို တမန်တော်ရာထူးနှင့် ချီးမြှင့်တော်မူပြီ။
19|31|၃၁။	အရှင်မြတ်သည် အကျွနု်ပ်မည်သည့်နေရာရှိရှိ ရှိသောနေရာတွင် အကျွနု်ပ်အား ကောင်းကြီးပေးတော်မူ၏။ အကျွနု်ပ်အသက်ရှင်နေစဉ်ကာလပတ်လုံး ဆွလတ်ဝတ်ပြုစုရန်နှင့် အလှုဒါနပေးရန် အကျွနု်ပ်အား ဆင့်ဆိုတော် မူ၏။
19|32|၃၂။	အကျွန်ုပ်အား မိမိမွေးသမိခင်၏ ဝတ်ကို ကျေကုန်စေတော်မူ၏။ ဂုဏ်မောက်စေတော်မမူချေ။ ကောင်းကြီးမင်္ဂလာ ကင်းမဲ့စေတော်မမူချေ။
19|33|၃၃။	မွေးဖွားသောနေ့၌လည်းကောင်း၊ သေပျောက်ရသောနေ့၌လည်းကောင်း၊ ရှင်ပြန်ထမြောက်ရသောနေ့တော်ကြီး ၌ အကျွနု်ပ်အပေါ်သို့ အေးချမ်းသာယာခြင်းမင်္ဂလာတော်ကြီးသက်ရောက်ပါစေသော်ဝ်ဟု ပြောဆို၏။
19|34|၃၄။	မရယမ်၏ သားတော်အီစာသည် ယင်းသို့ဖြစ်၏။ ဤပြောပြချက်သည် သူတို့ယုံမှားသံသယရှိသောအမှန်တရား ဖြစ်၏။
19|35|၃၅။	အလ္လာဟ်အရှင်မြတ်၌ သားရတနာရှိသည်ဆိုခြင်းသည် အရှင်မြတ်၏ ဂုဏ်တော်နှင့်မသင့်မြတ်ချေ။ အရှင်မြတ် သည် ချို့တဲ့ခြင်းမဲ့တော်မူ၏။ အရှင်မြတ်သည် တစုံတခုသောအရာကို ဖန်ဆင်းလိုတော်မူသောအခါ ထိုအရာ အား ဖြစ်စေဟုသာ မိန့်တော်မူ၏။ ထိုအရာသည် ချက်ခြင်းဖြစ်လာရ၏။
19|36|၃၆။	ထို့အပြင်မှတ်သားကြလော့၊ အလ္လာဟ်အရှင်မြတ်သည် အကျွနု်ပ်၏ အရှင်သခင်နှင့် သင်တို့၏ အရှင်သခင် ဖြစ်တော်မူ၏။ ထို့ကြောင့်အရှင်မြတ်ကို ခဝပ်ကိုးကွယ်ကြလော့။ ဤသည်သာလျှင် လမ်းမှန်ဖြစ်၏။
19|37|၃၇။	သူတို့အထဲ၌ ဂိုဏ်းအသင်းများကွဲပြားခြားနားကြ၏။ အလွန်ကြောက်မက်ဖွယ်သောနေ့တော်ကြီး၏ အစည်းအဝေး ကို မယုံကြည်သူတို့သည် ပျက်စီးရမည်သာတည်း။
19|38|၃၈။	ငါအရှင်မြတ်ထံတော်သို့ ဝင်ရသောနေ့တော်ကြီး၌ သူတို့ကို ကြည့်လော့၊ နားထောင်လော့၊ သို့သော်လည်း မကောင်းမှုကျူးလွန်သူတို့သည် ယနေ့မူကား ထင်ရှားစွာမှားယွင်းနေကြ၏။
19|39|၃၉။	အမှုကိစ္စအဝဝကို ဆုံးဖြတ်သောအတိဒုက္ခခံစားရသောနေ့တော်ကြီးအကြောင်းကို သတိပေးဟောကြားလော့၊ ယခုအခါသူတို့သည် သတိလစ်နေကြ၏။ သူတို့မယုံကြည်ကြချေ။
19|40|၄ဝ။	မှတ်သားကြလော့၊ ငါအရှင်မြတ်သည် မဟာပထဝီမြေကြီးနှင့် မြေပေါ်ရှိ သတ္တဝါအပေါင်းကို အမွေခံတော်မူ၏။ သူတို့အားလုံး ငါ့ထံတော်သို့ ပြန်ပို့မည်သာတည်း။
19|41|၄၁။	အို-မိုဟမ္မဒ်၊ တမန်တော်အေဗရာဟမ်၏ အကြောင်းကို ကုရ်အာန်ကျမ်းတော်မြတ်၌ ဖော်ပြ၏။ မှတ်သားလော့၊ သူသည် သူတော်စင်သူတော်မြတ်ဖြစ်၏။ တမန်တော်တပါးလည်းဖြစ်၏။
19|42|၄၂။	သူသည် သူ၏ ဖခင်အား ဤသို့ဟောကြား၏။ အို-မွေးသဖခင်ကျေးဇူးရှင်၊ ကြားလည်းမကြား၊ မြင်လည်းမမြင်၊ ဖခင်အား အကျိုးအကြောင်းတစုံတခုမှ မပေးစွမ်းနိုင်သောအရာကို ဖခင်သည် အဘယ်ကြောင့်ခဝပ်ကိုးကွယ် ပါသနည်း။
19|43|၄၃။	အို-မွေးသဖခင်၊ ဖခင်ထံသို့ မကျရောက်လာသောပညာအလင်းရောင်သည် အကျွနု်ပ်ထံသို့ ကျရောက်လာပြီ၊ ထို့ကြောင့်အကျွနု်ပ်နောက်သို့ လိုက်ပါလော့၊ အကျွနု်ပ်သည် ဖခင်အား လမ်းမှန်သို့ ညွှန်ပါမည်။
19|44|၄၄။	အို-မွေးသဖခင်၊ ရှိုင်တန်မာရ်နတ်ကို မကိုးကွယ်ပါလင့်။ မှတ်သားပါလော့၊ ရှိုင်တန်မာရ်နတ်သည် မဟာဂရုဏာ တော်ရှင်ကို ထောင်ထားခြားနားသူဖြစ်ပါ၏။
19|45|၄၅။	အို-မွေးသဖခင်၊ ဖခင်သည် ရှိုင်တန်မာရ်နတ်၏ အဆွေခင်ပွန်းဖြစ်ရအောင် မဟာဂရုဏာတော်ရှင်မှ အပြစ် ဒဏ်တော်ကြီးသည် ဖခင်ကို ထိမည်ကို အကျွနု်ပ်စိုးရိမ်ကြောင့်ကျမိပါ၏။
19|46|၄၆။	ထိုအခါသူ၏ မွေးသဖခင်က အေဗရာဟမ် သင်သည် ငါ၏ ဘုရားများကို ငြင်းပယ်သလော၊ သင်သည် မိမိ အယူဝါဒကို မစွန့်လွှတ်လျှင် ငါသည် သင့်အား အမှန်ပင်ခဲနှင့်ပေါက်မည်၊ သင်သည် ငါ့ထံမှ နှစ်ရှည်လများ ထွက်သွားလော့ဟု ပြော၏။
19|47|၄၇။	ထိုအခါတမန်တော်အေဗရာဟမ်က အို-မွေးသဖခင်၊ ဖခင်အပေါ်သို့ အေးချမ်းသာယာခြင်းမင်္ဂလာတော်ကြီး သက်ရောက်ပါစေသော်ဝ်၊ အကျွနု်ပ်သည် မိမိ၏ အရှင်သခင်အား ဖခင်ကို အပြစ်လွှတ်ဖို့ရာ ဆုတောင်းပါမည်၊ မှတ်သားပါလော့၊ အရှင်မြတ်သည် အကျွနု်ပ်အား အမြဲဂရုဏာသက်တော်မူပါ၏။
19|48|၄၈။	ဖခင်နှင့်တကွ အလ္လာဟ်မှတပါး ဖခင်ကိုးကွယ်သောဘုရားများမှ အကျွနု်ပ်ထွက်ခွာသွားပါအ့ံ၊ အကျွနု်ပ်သည် မိမိ၏ အရှင်သခင်ထံ၌ ဆုတောင်းပါမည်၊ အကျွနု်ပ်၏ ကျေးဇူးတော်သခင်အား ဆုတောင်းခြင်း၌ အကျွနု်ပ်သည် ကောင်းကြီးမင်္ဂလာမဲ့မည်မဟုတ်ချေဟု ပြန်ပြော၏။
19|49|၄၉။	ထိုသို့ပြောပြီးလျှင် သူတို့နှင့်တကွ အလ္လာဟ်အရှင်မြတ်မှတပါး သူတို့ကိုးကွယ်သောဘုရားတုတို့မှ တမန်တော် အေဗရာဟမ်သည် ထွက်ခွာသွားလေ၏။ ငါအရှင်မြတ်သည် သူ့အား အစ္စဟတ်(က်)၊ ယာကုဗ်ခေါ် သားမြေး တို့ကို ပေးသနားတော်မူ၏။
19|50|၅ဝ။	ငါသည် သူတို့အား ငါ၏ ကောင်းကြီးမင်္ဂလာတော်မှ ပေးသနာတော်မူ၏၊ ငါသည် သူတို့အား မြင့်မြတ်ထင်ရှား ကျော်ဇော်ခြင်းအစစ်အမှန်ကို ပေးသနားတော်မူ၏။
19|51|၅၁။	ထို့အပြင်ကျမ်းတော်၌ တမန်တော်မူစာ၏ အတ္ထုပ္ပတ္တိကို ဖော်ပြထား၏။ မှတ်သားလော့၊ သူသည် ရွေးကောက် တော်မူခြင်းခံရ၏။ အရှင်မြတ်၏ အစေတော်တပါးနှင့် တမန်တော်တပါးဖြစ်၏။
19|52|၅၂။	ငါသည် သူ့အား တူရ်စီနာတောင်တော်အထွဋ်၏ လက်ယာဘက်မှ ခေါ်တော်မူ၏။ ငါ၏ ဗျာဒိတ်တော်ကို ကြားနာဖို့ရာ အပါးတော်သို့ ချဉ်းကပ်စေတော်မူ၏။
19|53|၅၃။	ထို့အပြင် ငါသည် သူ၏ အစ်ကိုဟာရွန်ကို တမန်တော်ရာထူး၌ ခန့်အပ်တော်မူခြင်းအားဖြင့် တမန်တော်မူစာအား ငါ၏ ကောင်းကြီးမင်္ဂလာတော်မှ ပေးသနားတော်မူ၏။
19|54|၅၄။	ကျမ်းတော်မြတ်၌ တမန်တော်အစ္စမာအီလ်အကြောင်းကို ဖော်ပြထား၏၊ မှတ်သားလော့၊ သူသည် သူ၏ သစ္စာကတိကို တည်သူဖြစ်၏။ အလ္လာဟ်အရှင်မြတ်၏ တမန်တော်တပါးဖြစ်၏။
19|55|၅၅။	သူသည် သူ၏ အမျိုးသားတို့အား ဆွလတ်ဝတ်ပြုရန် အလှုဒါနပေးရန် ဟောကြားဆင့်ဆို၏။ သူသည် မိမိ ၏ ကျေးဇူးတော်သခင် ချစ်ခင်မြတ်နိုးခြင်းကို ခံရ၏။
19|56|၅၆။	ထို့အပြင်ကျမ်းတော်မြတ်တွင် တမန်တော်အစ်(ဒ်)ရိ(စ်)ကို ဖော်ပြထား၏၊ သူသည် သန့်ရှင်းဖြူစင်သောတမန် တော်တပါးအမှန်ပင်ဖြစ်၏။
19|57|၅၇။	ငါသည် သူ့အား အလွန်ချီးမြှောက်တော်မူ၏။
19|58|၅၈။	အကြင်တမန်တော်အပေါင်းတို့သည် ရှိကြကုန်၏။ သူတို့ကို ငါသည် သနားစောင့်ရှောက်ချီးမြှောက်တော်မူ၏၊ ထိုတမန်တော်များသည် တမန်တော်အာဒမ်မှ ဆင်းသက်ပေါက်ဖွားလာသောသားမြေးများ၊ ထို့အပြင်တမန်တော် နူဟိုနှင့်အတူ သင်္ဘောပေါ်တွင် တင်ယူတော်မူလာသောသူတို့၏ သားမြေး၊ ထို့အပြင်ငါအရှင်မြတ် သမ္မာတရား လမ်းကြောင်းညွှန်ပြ၍ ရွေးကောက်တော်မူသောသူတို့အထဲမှ ဖြစ်ကြကုန်၏။ မည်သည့်အခါမဆို သူတို့အား မဟာဂရုဏာတော်ရှင်၏ ဓမ္မစက်နှုတ်ကပတ်တော်များကို ရွတ်ဖတ်ဆိုပြသောအခါ သူတို့သည် ဦးညွှတ်ချပျပ်ဝပ် ရှိခိုးလျက် မျက်ရည်ရှိမ်းရှိမ်းထလျက် ငိုကြွေးကြကုန်၏။
19|59|၅၉။	ထိုတမန်တော်တို့၏ နောက်တွင် ဖြစ်ပေါ်လာသောလူသားတို့သည် သာသနာတော်ကို ဖျက်ဆီး၏။ ကိလေသာ တဏှာဆွဲငင်ရာကိုသာ လိုက်ကြ၏။ သို့သော်သူတို့သည် လိမ်လည်ဖျားယောင်းခြင်းကိုသာ တွေ့ကြံုရကြလတံ့။
19|60|၆ဝ။	သို့သော် သတိနောင်တရပြီးလျှင် ယုံကြည်လျက် မှန်ကန်မှုကို ပြုကျင့်သူတို့သည် ယင်းသို့ဖြစ်ကြလိမ့်မည် မဟုတ်ချေ။ သူတို့သည် မတရားနှိပ်စက်ခြင်းကို အနည်းငယ်မျှခံကြရမည်မဟုတ်ချေ။
19|61|၆၁။	ထိုသူမြတ်တို့သသည် နိဗ္ဗာန်သို့ ဝင်ရကြလတ့ံ။ နိဗ္ဗာန်ဥယျာဉ်တော်များသည် မဟာဂရုဏာတော်ရှင် ကတိ ဗျာဒိတ်ချမှတ်တော်မူသော မမြင်စွမ်းနိုင်သောဥယျာဉ်တော်များဖြစ်ကြ၏။ မှတ်သားကြလော့၊ အလ္လာဟ်အရှင်မြတ် ၏ ကတိဗျာဒိတ်တော်သည် ပြည့်စုံရမည်သာတည်း။
19|62|၆၂။	ထိုသူတော်ကောင်းတို့သည် နိဗ္ဗာန်၌ စကားဖျင်းစကားသိမ်ကို မကြားရချေ။ ငြိမ်သက်ပါစေသောဝ်ဟူသော မေတ္တာစကားကိုသာ ကြားရ၏။ သူတို့သည် နိဗ္ဗာန်၌ နံနက်စာညစာကို လွယ်လင့်တကူစားသုံးရကြ၏။
19|63|၆၃။	ငါသည် မိမိ၏ ကျေးကျွန်များအနက် သီလဝန္တပုဂ္ဂိုလ်မြတ်တို့အား အမွေပေးတော်မူသည့်ဥယျာဉ်တော်များသည် ယင်းဥယျာဉ်တော်များဖြစ်ကြ၏။
19|64|၆၄။	ကောင်းကင်တမန်တော်ဖြစ်သောအကျွနု်ပ်တို့သည် သင်၏ ကျေးဇူးတော်သခင်၏ ဗျာဒိတ်တော်နှင့်သာ သက် ဆင်းလာကြ၏။ အကျွနု်ပ်တို့၏ ရှေ့၌သော်လည်းကောင်း၊ နောက်၌သော်လည်းကောင်း၊ ရှေ့နောက်စပ်ကြား၌ သော်လည်းကောင်း၊ ရှိရှိသမျှအပေါင်းတို့သည် အလ္လာဟ်အရှင်မြတ်၏ ဘဏ္ဍာတော်များသာတည်း။ သင်၏ ကျေးဇူးတော်သခင်သည် မည်သည့်အခါမှ မေ့လျော့တော်မူမည်မဟုတ်ချေ။
19|65|၆၅။	အရှင်မြတ်သည် မိုးမြေနှင့်မိုးမြေစပ်ကြားရှိသမျှအားလုံးတို့ကို စိုးပိုင်တော်မူ၏။ ထို့ကြောင့်သင်သည် အလ္လာဟ် အရှင်မြတ်အားသာလျှင် ကိုးကွယ်လော့၊ အရှင်မြတ်၏ အမှုတော်၌ တည်ကြည်မြဲမြံလော့၊ သင်သည် အရှင် မြတ်နှင့် တုဖက်နှိုင်းယှဉ်ရန် နာမတော်တူသူဂုဏ်တော်တူသူဟူ၍ တစုံတရာကို သိမြင်သလော။
19|66|၆၆။	ထို့အပြင်လူသားက အကျွန်ုပ်သည် သေကျေပျက်စီးပြီးမှ အမှန်ပင်ရှင်ပြန်ထမြောက်ရမည်လောဟု မေး၏။
19|67|၆၇။	ငါသည် လူသားအား တစုံတခုမရှိ၊ နတ္တိမှ ရှေးဦးစွာဖန်ဆင်းတော်မူသည်ကို သူမမှတ်မိသလော။
19|68|၆၈။	သင်၏ ကျေးဇူးတော်သခင်၏ တန်ခိုးတော်ကြောင့် ငါသည် လူသားအပေါင်းတို့နှင့် ရှိုင်တန်မာရ်နတ်များကို စုဝေးစေတော်မူမည်ဟူသည်မှာလည်း မှန်ကန်ပေ၏။ ထို့နောက်ငါသည် သူတို့အား ငရဲပတ်လည်သို့ ဝပ်တွား လာစေတော်မူမည်။
19|69|၆၉။	ထိုအခါငါသည် အသင်းတိုင်းဂိုဏ်းတိုင်းမှ မဟာဂရုဏာတော်ရှင်အား ထောင်ထားခြားနားခြင်း၌ အဆိုးသွမ်းဆုံး သော၊ ခေါင်းအမာဆုံးသောသူကို ဆွဲထုတ်တော်မူမည်။
19|70|၇ဝ။	အကယ်စင်စစ်ငါသည် အဘယ်သူတို့အား ငရဲတွင် မီးလောင်တိုက်သွင်းထိုက်သည်ကို အသိဆုံးဖြစ်တော်မူ၏။
19|71|၇၁။	သင်တို့အနက် မည်သူမဆို ငရဲသို့ ချဉ်းကပ်ရမည်သာတည်း။ ဤအမိန့်တော်သည် သင်၏ အရှင်သခင်ပြဋ္ဌာန်း ထားတော်မူသောဗျာဒိတ်တော်ဖြစ်၏။
19|72|၇၂။	ထိုအခါငါသည် ဒုစရိုက်မကောင်းမှုကို ကြဉ်ရှောင်သူတို့အား ကယ်နှုတ်တော်မူ၍ ဒုစရိုက်ကောင်များကို ငရဲ ၌ ဝပ်တွားလျက် ချန်ထားတော်မူမည်။
19|73|၇၃။	ငါ၏ ရှင်းလင်းထင်ရှားသောနှုတ်ကပတ်တော်များကို သူတို့အား ရွတ်ဖတ်ဆိုပြသောအခါ၊ မယုံကြည်သူတို့က ယုံကြည်သူတို့အား အချင်းတို့၊ သင်တို့ငါတို့နှစ်သင်းတွင် အဘယ်အသင်းက စည်းစိမ်ဥစ္စာ၊ သာလွန်ပေါများ၍ စစ်တပ်ပိုမိုခန့်ငြားကြသနည်းဟု ပြောကြ၏။
19|74|၇၄။	လောကီစည်းစိမ်ဥစ္စာတန်ဆာပလာတွင် သူတို့ထက် သာလွန်ခန့်ငြားသောရှေးအသင်းဟောင်းမြောက်များစွာ ကို ငါသည် သူတို့အလျင် ဖျက်ဆီးရုပ်သိမ်းတော်မူပြီ။
19|75|၇၅။	အို-တမန်တော်၊ သင်ဟောကြားလော့၊ ဟယ်-အချင်းတို့၊ မိစ္ဆာအမှားမှုများတွင် နစ်မွန်းနေသူတို့မူကား မဟာ ဂရုဏာတော်အရှင်သည် သူတို့၏ အသက်တာကို အရှင်မြတ်ဂတိဗျာဒိတ်တော်ချမှတ်ထားသောဤဘဝတွင် တွေ့ကြံုခံစားရမည့်အပြစ်ဒဏ်တော်၊ သို့မဟုတ် တရားစီရင်တော်မူသည့်နေ့တော်ကြီးကို သူတို့မြင်ရသည့်တိုင် အောင် ရှည်စေတော်မူမည်။ ထိုအခါသူတို့သည် အဘယ်သူသည် အဆင့်အတန်းဆိုးဝါးနိမ့်ကျသည်။ အဘယ်သူ သည် စစ်မက်ဗိုလ်ပါအင်အားချိနဲ့သည်ကို သိရကြလတံ့။
19|76|၇၆။	အလ္လာဟ်အရှင်မြတ်သည် လမ်းမှန်ကို လျှောက်လိုက်သူတို့အတွက် လမ်းညွှန်ပြအလင်းရောင်ကို ပိုမိုထွန်းလင်း တောက်ပစေတော်မူ၏၊ အစဉ်တည်မြဲသောကုသိုလ်ကောင်းမှုသည် အကျိုးသုခအတွက် သင်၏ အရှင်သခင် ၏ မျက်မှောက်တော်ဝယ် သာလွန်ကောင်းမွန်၏။ ထိုကုသိုလ်ကောင်းမှုသာလျှင် နောင်တမလွန်ဘဝတွင် သာလွန်မွန်မြတ်၏။
19|77|၇၇။	အို-တမန်တော်၊ သင်သည် ငါ၏ နှုတ်ကပတ်တော်များကို မယုံကြည်သူကို သိမြင်သလော၊ ထိုသူသည် အမှန်ပင်အကျွနု်ပ်အား စည်းစိမ်ဥစ္စာနှင့် သားသမီးအခြွေအရံပေးသနားတော်မူမည်ဟု ဆို၏။
19|78|၇၈။	ထိုသူသည် မမြင်စွမ်းနိုင်သောအရာကို ဖတ်ရှုမြင်ရပြီးပြီလော၊ သို့မဟုတ် သူသည် မဟာဂရုဏာတော်ရှင်နှင့် ပဋိညာဉ်စာချုပ်ချုပ်လုပ်ပြီးပြီလော။
19|79|၇၉။	ယင်းသို့မဟုတ်ချေ။ သို့သော်ငါအရှင်သည် သူ၏ စကားကို မှတ်တမ်းတင်ထားတော်မူမည်။ သူ၏ ဝဋ်ဆင်းရဲ ကိုလည်း ရှည်လျားစေတော်မူမည်။
19|80|၈ဝ။	ထိုအပြင်ငါသည် သူပြောဆိုသောဥစ္စာပစ္စည်းသားသမီးအခြွေအရံများကို သူ့ထံမှ အမွေခံတော်မူမည်၊ သူသည် ငါ့ထံသို့ ဥစ္စာပစ္စည်းသားသမီးတစုံတခုမှ မပါပဲ တကိုယ်တည်းလာရမည်သာတည်း။
19|81|၈၁။	ထို့အပြင်ဘုရားတုများသည် သူတို့အဖို့ တန်ခိုးအာဏာရှိစေခြင်းငှာ သူတို့သည် အလ္လာဟ်အရှင်မြတ်မှတပါး ုဘုရားတုများကို ခဝပ်ကိုးကွယ်ကြ၏။
19|82|၈၂။	တန်ခိုးမရှိနိုင်ချေ၊ သို့သော်ထိုဘုရားတုဘုရားယောင်များက ထိုသူတို့ဝတ်ပြုခြင်းကို ငြင်းပယ်ကြလတ့ံ။ သူတို့၏ ရန်သူများဖြစ်ကြလတ့ံ။
19|83|၈၃။	အို-တမန်တော်၊ ငါသည် မိစ္ဆာမိုက်တို့အား ဖျားယောင်းသွေးဆောင်ပြီးလျှင် ထောင်းထောင်းကြေမွအောင် ဖျက်ဆီးရန် ရှိုင်တန်မာရ်နတ်များကို စေလွှတ်တော်မူသည်ကို သင်မသိမမြင်လေသလော။
19|84|၈၄။	ထို့ကြောင့်အို-မိုဟမ္မဒ်၊ သူတို့ကို အဆောတလျင်အပြစ်ဒဏ်ထိဖို့ကို မလိုလားလင့်၊ ငါသည် သူတို့အား အချိန်သတ်မှတ်ပေးထားတော်မူ၏။
19|85|၈၅။	ငါသည် သီလသမာဓိရှိသူတို့အား မဟာဂရုဏာတော်ရှင်အထံတော်၌ မွန်မြတ်သောအပေါင်းအဖော်အဖြစ်ဖြင့် စုရုံးစေတော်မူသောနေ့တော်ကြီး၌။
19|86|၈၆။	ဒုစရိုက်ကောင်များကို မောပန်းနွမ်းရိသောတိရိစ္ဆာအုပ်ကဲ့သို့ ငရဲထဲသို့ မောင်းသွင်းသောနေ့တော်ကြီး၌။
19|87|၈၇။	မိမိ၏ ကျေးဇူးတော်သခင်နှင့် ကတိစာချုပ်ချုပ်ဆိုထားသူများမှတပါး၊ အခြားသူတို့မှာ တောင်းပန်ကယ်နှုတ်ဖို့ရာ အာဏာရှိမည်မဟုတ်ချေ။
19|88|၈၈။	ထို့အပြင်မိစ္ဆာမိုက်တို့က မဟာဂရုဏာတော်သခင်၌ သားသမီးရှိသည်ဟု ပြောဆိုကြ၏။
19|89|၈၉။	မုချဧကန်သင်တို့သည် အတိဒုက္ခရောက်စေသောစကားကို ဆိုကြချေ၏။
19|90|၉ဝ။	ထိုစကားကြောင့် မိုးကောင်းကင်အထပ်ထပ်သည် အစိတ်စိတ်အမွှာမွှာပြိုကျရမလောက်ဖြစ်၏။ ကမ္ဘာမြေကြီး လည်း ကွဲသွားရမလောက်ဖြစ်၏။ တောင်ကြီးတောင်ငယ်များလည်း ပျက်ပြိုသွားကြရမလောက်ဖြစ်၏။
19|91|၉၁။	ထိုစကားမှာကား မဟာဂရုဏာတော်သခင်တွင် သားသမီးရှိသည်ဟု သင်တို့မတော်မလျားပြောဆိုခြင်းဖြစ်၏။
19|92|၉၂။	သားသမီးရှိခြင်းအညစ်အကြေးသည် မဟာဂရုဏာတော်သခင်၏ ဂုဏ်တော်နှင့်လုံးဝမလျှောက်ပတ်မသင့် တော်ချေ။
19|93|၉၃။	မိုးကောင်းကင်နှင့်ကမ္ဘာမြေပေါ်ဝယ်ရှိရှိသမျှအပေါင်းတို့သည် မဟာဂရုဏာတော်သခင်၏ ရှေ့တော်သို့ ကျေးတော် မျိုးကျွန်တော်မျိုးအဖြစ်ဖြင့် ဝင်ရောက်ခစားကြရ၏။
19|94|၉၄။	အမှန်မှာ အရှင်မြတ်သည် ရှိရှိသမျှအရာခပ်သိမ်းတို့ကို သိမြင်တော်မူ၍ အလုံးစုံတို့ကို မှန်ကန်စွာရေတွက် ထားတော်မူ၏။
19|95|၉၅။	ရှင်ပြန်ထမြောက်ရသောနေ့တော်ကြီး၌ သူတို့သည် အရှင်မြတ်အထံတော်သို့ တယောက်စီတယောက်စီဝင်ရ ကြမည်။
19|96|၉၆။	မှတ်သားကြလော့၊ ယုံကြည်၍ သုစရိုက်အမှုအခင်းများကို ပွားများသူတို့သည် မဟာဂရုဏာတော်သခင်၏ ချစ်မြတ်နိုးခြင်းဆုမင်္ဂလာတော်ကို ရကြလတ့ံ။
19|97|၉၇။	အို-တမန်တော်၊ ငါသည် ကုရ်အာန်ကျမ်းတော်မြတ်ကို လွယ်လင့်တကူနားလည်စေရန်၊ သင်၏ ဘာသာစကား ဖြင့် ထုတ်ပြန်ချပေးသနားတော်မူ၏။ ထိုကျမ်းတော်သည် ဒုစရိုက်မကောင်းမှုကို ရွံရှာမုန်းတီး၍ ရှောင်ကြဉ် သူတို့အား အကျိုးသုခရမည့်သတင်းကောင်းကိုသော်လည်းကောင်း၊ ဆိုဆုံးမ၍ မရသူတို့အား အပြစ်ဒုက္ခခံရမည့် သတင်းဆိုးကိုသော်လည်းကောင်း၊ ပေးဖို့ရာဖြစ်၏။
19|98|၉၈။	သူတို့ရှေးလျင်ဖြစ်ပေါ်လာသည့်များလှစွာသောအသင်းအပင်းတို့ကို ငါအရှင်မြတ်သည် သုတ်သင်ရှင်းလင်းခဲ့၏။ အို-မိုဟမ္မဒ်၊ သင်သည် ထိုလူဟောင်းတို့အနက် တစုံတယောကို မြင်နိုင်သလော၊ သို့မဟုတ်၊ သူတို့ထံမှ တစုံတခုသောအသံကို ကြားနိုင်သလော။
20|1|၁။	တား ဟား
20|2|၂။	အို-တမန်တော်မိုဟမ္မဒ်၊ ငါသည် သင့်စိတ်ညှိုးနွမ်းဖို့ရာ ဤကုရ်အာန်ကျမ်းတော်မြတ်ကို သင့်အား ထုတ်ပြန်ပေး သနားတော်မူသည်မဟုတ်ချေ။
20|3|၃။	သို့သော်အလ္လာဟ်အရှင်မြတ်ကို ကြောက်ရွံ့ရိုသေသူတို့အား သတိပေးဆုံးမဖို့ရာဖြစ်သည်။
20|4|၄။	မိုးကောင်းကင်နှင့် ကမ္ဘာမြေကြီးကို ဖန်ဆင်းတော်မူသောအရှင်မြတ်ထံတော်မှ ကျရောက်လာသောဆုံးမစကား ဖြစ်သည်။
20|5|၅။	ရာဇပလ္လင်တော်တွင် စံမြန်းတော်မူသောမဟာဂရုဏာတော်အရှင်။
20|6|၆။	မိုးမြေနှင့် မိုးမြေစပ်ကြားရှိရှိသမျှသော၊ မြေကြီးအောက်ရှိသောအရာခပ်သိမ်းကုန်တို့ကို စိုးပိုင်တော်မူသောအရှင်။
20|7|၇။	ထို့အပြင်သင်သည် အသံကျယ်စွာနှင့်ပြောဆိုသောအခါ အရှင်မြတ်သည် သင်၏ စိတ်ထဲတွင် လျှို့ဝှက်ထားသော အရာများနှင့် ထိုထက်သာလွန်စွာထိမ်ဝှက်ထားသောအရာများကို သိတော်မူ၏။
20|8|၈။	အလ္လာဟ်အရှင်မြတ်၊ အရှင်မြတ်မှတပါး အခြားအရှင်သခင်မရှိချေ။ အရှင်မြတ်၏ နာမတော်များသည် အလွန် မြင့်မြတ်တင့်တယ်လှပေသည်။
20|9|၉။	သင့်ထံသို့ တမန်တော်မူစာ၏ အတ္ထုပ္ပတ္တိကျရောက်လာပြီလော။
20|10|၁ဝ။	ထိုတမန်တော်သည် မီးတစ်ခုကို မြင်ရ၍ သူ၏လူများအား ဤတွင်ဆိုင်းင့ံကြလော့။ ငါသည် အဝေးမှာ မီး တစ်ခုကို မုချမြင်ရ၏။ ထိုမီးရှို့ရာမှ မီးကျီးမီးခဲတစ်ခုကို သင်တို့ထံယူခဲ့နိုင်ကောင်းယူခဲ့လိမ့်မည်။ သို့မဟုတ် ထိုမီးရှို့ရာတွင် လမ်းညွှန်ပြချက်တစ်စုံတစ်ခုကို တွေ့ကောင်းတွေ့လိမ့်မည်ဟု ပြောပြ၏။
20|11|၁၁။	သူသည် ထိုနေရာသို့ ရောက်သောအခါ သူ့ကို အမည်အားဖြင့် အို--မူစာဟု ခေါ်၏။
20|12|၁၂။	ထို့အပြင်ဆက်လက်ကြားရသည်မှာ မှတ်သားလော့၊ ငါသည် သင်၏ အရှင်သခင်ဖြစ်တော်မူ၏။ အကြောင်းမူကား သင်သည် မင်္ဂလာကျက်သရေရှိသောတိုပါချိုင့်ဝှမ်းသို့ ရောက်လာချေပြီ။ သို့ဖြစ်၍ သင်၏ခြေနင်းကို ချွတ်လော့။
20|13|၁၃။	ထို့ပြင်ငါသည် သင့်ကို ရွေးကောက်တော်မူပြီ၊ ထို့ကြောင့်သင်သည် ငါ၏ဗျာဒိတ်တော်ကို ကြားနာလော့။
20|14|၁၄။	မှတ်သားလော့၊ ငါသည် အလ္လာဟ်အရှင်မြတ်ဖြစ်တော်မူ၏။ ငါမှတပါး အခြားအရှင်သခင်မရှိချေ။ ထို့ကြောင့် ငါ့ကိုသာလျှင် ခဝပ်ကိုးကွယ်လော့၊ ငါ့ကို အောက်မေ့တသဖို့ရာ ဆွလားသ်ဝတ်ပြုလော့။
20|15|၁၅။	မှတ်သားလော့၊ အချိန်တော်သည် အမှန်ပင်ချဉ်းကပ်လာနေပြီ၊ သို့သော်ငါသည် ထိုနေ့တော်ကြီးကို လျှို့ဝှက် ထားမည်၊ အကြောင်းမူကား ဝိညာဉ်တိုင်းသည် မိမိပြုကျင့်သည့်အလျောက် အကျိုးအပြစ်ခံစားစေဖို့ရာဖြစ်သည်။
20|16|၁၆။	ထို့ကြောင့်ငါ့ကို မယုံကြည်ပဲ မိမိအလိုဆန္ဒဆွဲငင်ရာသို့ လိုက်သောသူသည် သင့်အား ၎င်းကို တွေးတောခြင်းမှ လှည့်မသွားစေရန် ပြုလုပ်ခွင့်မပေးလင့်။ သို့မှသာလျှင်သင်သည် မပျက်စီးချေ။
20|17|၁၇။	အို--မူစာ၊ သင်၏လက်ျာလက်တွင် မည်သည့်အရာရှိသနည်း။
20|18|၁၈။	တမန်တော်မူစာက ဤဝထ္ထုသည် အကျွနု်ပ်စွဲကိုင်သောတောင်ဝှေးဖြစ်ပါ၏။ ဤတောင်ဝှေးအပေါ်၌ အကျွနု်ပ် သည် အမှီပြုရပါ၏။ ဤတောင်ဝှေးဖြင့် အကျွနု်ပ်၏ သိုးများအတွက် သစ်ကိုင်းရိုက်ချိုးရပါ၏။ ထို့အပြင်အကျွနု်ပ် သည် ထိုတောင်ဝှေး၌ အခြားအသုံးပြုခြင်းကို တွေ့ပါ၏ဟု တင်လျှောက်၏။
20|19|၁၉။	အရှင်မြတ်က အို--မူစာ၊ ၎င်းကို ပစ်ချလိုက်ဟု ဗျာဒိတ်ပေးတော်မူ၏။
20|20|၂ဝ။	ဗျာဒိတ်တော်အတိုင်း ပစ်ချလိုက်သောအခါ ၎င်းသည် လူးလိမ့်သွားလာသောမြွေမုချဖြစ်လာသည်။
20|21|၂၁။	တဖန်အရှင်မြတ်က အို--မူစာ၊ ၎င်းကို ဆုပ်ကိုင်လော့၊ မကြောက်လင့်၊ ငါသည် ၎င်းကို မူလအတိုင်းဖြစ်စေ တော်မူမည်။
20|22|၂၂။	သင်၏လက်ကို မိမိလက်ကတီးကြားသို့ သွင်းလော့၊ ၎င်းသည် ဖြူစင်သန့်ရှင်းအနာမဲ့စွာထွက်လာတ္တံ့၊ ဤအ့ံဖွယ် သည် ဒုတိယသာဓကတော်ဖြစ်၏။
20|23|၂၃။	ငါသည် သင့်အား ငါ၏နမိတ်လက္ခဏာတော်ကြီးအချို့ကို ပြသဖို့ရာ။
20|24|၂၄။	သင်သည် ဖာရောမင်းထံသို့ သွားလော့၊ မှတ်သားလော့၊ သူသည် တရားကျူးလွန်သူဖြစ်၏။
20|25|၂၅။	တမန်တော်မူစာက အို--အကျွနု်ပ်၏ အရှင်သခင်၊ အကျွနု်ပ်အား စိတ်သာယာမှုပေးသနားတော်မူပါ။
20|26|၂၆။	ထို့အပြင်အကျွနု်ပ်၏အလုပ်ဝတ္တရားများကို လွယ်ကူစေတော်မူပါ။
20|27|၂၇။	ထို့အပြင်အကျွနု်ပ်၏ လျှာမှ အထုံးကို ဖြေပေးတော်မူပါ။
20|28|၂၈။	သို့မှသာလျှင်အကျွနု်ပ်၏ ဟောပြောချက်ကို သူတို့နားလည်ကြပါမည်။
20|29|၂၉။	အကျွနု်ပ်၏သားချင်းထံမှ အကျွနု်ပ်အတွက် နောက်လိုက်တစ်ယောက်ခန့်တော်မူပါ။
20|30|၃ဝ။	အကျွနု်ပ်၏အစ်ကိုဟာရွန်ကို ခန့်တော်မူပါ။
20|31|၃၁။	ထိုသူ့အားဖြင့် အကျွနု်ပ်၏အင်အားကို ဖြည့်တင်းတော်မူပါ။
20|32|၃၂။	ထို့အပြင်သူ့အား အကျွနု်ပ်၏ဝတ္တရားကို ခွဲယူစေတော်မူပါ။
20|33|၃၃။	အကျွနု်ပ်တို့နှစ်ဦးသည် အရှင်၏ကျေးဇူးတော်ကို ချီးကျူးဖို့ရာဖြစ်ပါ၏။
20|34|၃၄။	ထို့အပြင်အရှင့်အား များစွာအောက်မေ့သတဖို့ရာလည်းဖြစ်ပါ၏။
20|35|၃၅။	အရှင်သည် အကျွနု်ပ်တို့ကို အမြဲမြင်တော်မူပါ၏ဟု တင်လျှောက်၏။
20|36|၃၆။	ထိုအခါအရှင်မြတ်က အို--မူစာ၊ သင့်အား သင်တောင်းသောဆုကို ပေးသနားတော်မူပြီ။
20|37|၃၇။	အထက်တစ်ကြိမ်ငါသည် သင့်အား ကျေးဇူးပြုတော်မူလေပြီ။
20|38|၃၈။	ထိုအချိန်၌ ငါသည် သင်၏မိခင်အား ဤသို့ဗျာဒိတ်ပေးတော်မူ၏။
20|39|၃၉။	သူ့ကို သေတ္တာတွင်ထည့်ပြီးလျှင် ၎င်းကို မြစ်ထဲသို့ ပစ်ချလော့၊ မြစ်သည် ၎င်းကို ကမ်းခြေသို့ ပစ်တင်လတ္တံ့၊ ထိုမှာ ငါ၏ရန်သူသည် သူ့ကို ယူလိမ့်မည်။ အို--မူစာ၊ သင့်အား ငါ့အလိုတော်အတိုင်း သင်ကြားပြသဖို့ရာ ငါသည် သင့်အား ငါ့ထံမှ ချစ်ခင်မြတ်နိုးခြင်းဖြင့် ခြံုထားတော်မူ၏။
20|40|၄ဝ။	ထို့ကြောင့်သင်၏အစ်မရင်းသည် သွား၍ ဤသူငယ်ကို ထိန်းသိမ်းစောင့်ရှောက်မည့်နို့ထိန်းမိန်းမပြသရပါမည်လော ဟု မေး၏။ သင့်မိခင်သည် မျက်လုံးများအားပြည့်ကြည်လင်၍ ပူပန်သောကမဖြစ်စေရန်အလို့ငှာ ငါသည် သင့်အား သင်၏မိခင်ထံပြန်အပ်တော်မူ၏။ သင်သည် လူတစ်ယောက်ကို သတ်ဖြတ်၏။ ထိုအခါ ငါသည် သင့်ကို ပူပင်သောကကြီးမှ ကယ်နှုတ်တော်မူ၍ သင့်အား စုံစမ်းကြီးအားဖြင့် စုံစမ်းတော်မူ၏။ သင်သည် မဒယန်မြို့သားတို့နှင့် နှစ်ပေါင်းများစွာနေရ၏။ အို--မူစာ၊ ထို့နောက်သင်သည် ပြဋ္ဌာန်းတော်မူသည့်အတိုင်း ဤအရပ်သို့ လာရ၏။
20|41|၄၁။	ငါ၏အမှုတော်ကို ထမ်းဆောင်ဖို့ရာ သင့်အား ငါရွေးကောက်တော်မူပြီ။
20|42|၄၂။	ထို့ကြောင့်ယခုသင်နှင့် သင်၏အစ်ကိုသည် ငါ၏သက်သေသာဓကတော်များနှင့် သွားကြလော့၊ ငါ့အား အောက် မေ့တသဖို့ရာ မပေါ့လျော့ကြလင့်။
20|43|၄၃။	သင်တို့နှစ်ဦးသည် ဖာရောမင်းထံသို့ သွားကြလော့၊ မုချဧကန်သူသည် တရားတော်ကို ကျူးကျော်ပြီ။
20|44|၄၄။	သင်တို့နှစ်ဦးသည် သူ့အား သိမ်မွေ့စွာဟောကြားကြလော့။ သူသည် သတိရကောင်းရလိမ့်မည်၊ သို့မဟုတ် ကြောက်ရွံ့ကောင်းကြောက်ရွံ့လိမ့်မည်ဟု ဗျာဒိတ်ပေးတော်မူ၏။
20|45|၄၅။	ထိုအခါသူတို့က အို--အကျွနု်ပ်တို့၏အရှင်သခင်၊ သူသည် အကျွနု်ပ်တို့အား မာနထောင်လွှားမည်ကို သော် လည်းကောင်း၊ အာဏာရှင်ကဲ့သို့မတရားကျင့်ကြံမည်ကိုသော်လည်းကောင်း၊ အကျွနု်ပ်တို့စိုးရိမ်ပါ၏ဟု လျှောက် တင်ကြ၏။
20|46|၄၆။	အရှင်မြတ်က သင်တို့မကြောက်ရွံ့ကြလင့်၊ မှတ်သားကြလော့၊ ငါသည် သင်တို့ညီအစ်ကိုနှစ်ယောက်နှင့်အတူ တကွရှိတော်မူ၏၊ ကြားတော်မူ၏၊ မြင်တော်မူ၏။
20|47|၄၇။	ထို့ကြောင့်သင်တို့သည် သူ့ထံသို့သွား၍ ဤသို့ဟောကြားလော့၊ မှတ်သားလော့၊ အကျွန်ုပ်တို့သည် သင်၏ အရှင်သခင်၏ တမန်တော်နှစ်ပါးဖြစ်ကြ၏။ ထို့ကြောင့်အစ္စရာအီလ်အမျိုးသားတို့ကို အကျွနု်ပ်တို့နှင့်လိုက်သွားခွင့် ပြုလော့၊ သူတို့ကို နှိပ်စက်ကလူမပြုလင့်၊ အကျွနု်ပ်တို့သည် သင်၏ကျေးဇူးတော်သခင်ထံမှ အ့ံဖွယ်သူရဲတစ်ခု ယူဆောင်လာ၏၊ မှန်ကန်သောညွှန်ပြချက်ကို လိုက်နာသူ၊ ထိုသူအတွက် အေးချမ်းသာယာခြင်းရှိလတ္တံ့။
20|48|၄၈။	မှတ်သားလော့၊ တရားတော်ကို ငြင်းပယ်ကျောပေးသူသည် အပြစ်ဒဏ်တော်ခံစားရမည်ဟု အကျွနု်ပ်တို့ထံသို့ ဗျာဒိတ်တော်လာ၏။
20|49|၄၉။	ဖာရောမင်းက အို--မူစာ၊ သင်တို့နှစ်ဦး၏ အရှင်သခင်သည် အဘယ်သူနည်းဟု မေး၏။
20|50|၅ဝ။	မူစာက အကျွနု်ပ်တို့၏ကျေးဇူးတော်သခင်သည် အရာရာတိုင်းကို ၎င်း၏ဖန်ဆင်းခြင်းကို ပေးသနားတော်မူသော အရှင်ဖြစ်တော်မူ၏။ ထို့နောက်ထိုအရာကို လမ်းညွှန်ပြတော်မူ၏ဟု ပြန်ပြော၏။
20|51|၅၁။	ထိုအခါဖာရောမင်းက သို့ပါလျှင်ရှေ့လူဟောင်းတို့အခြေအနေသည် မည်သို့ရှိသနည်းဟု မေး၏။
20|52|၅၂။	မူစာကလည်း ထိုအကြောင်းအရာကို အကျွနု်ပ်၏အရှင်သခင်သာလျှင် သိတော်မူ၏။ ထိုအကြောင်းအရာကို အရှင်မြတ်အထံတော်၌ မှတ်ပုံတင်ထားတော်မူ၏။ အကျွနု်ပ်၏ ကျေးဇူးတော်သခင်သည် ဘယ်သောအခါမှ မှားယွင်းတော်မမူချေ၊ မေ့လျော့တော်မမူချေ။
20|53|၅၃။ အရှင်မြတ်သည် မဟာပထဝီမြေကြီးကို အိပ်ရာအဖြစ်ဖြင့် ခင်းထားတော်မူ၏။ ထိုမြေပေါ်တွင် သင်တို့သွားလာ ဖို့ရာ လမ်းများကို စီရင်ထားတော်မူ၏။ ထို့အပြင်အထက်ကောင်းကင်ဘုံမှ မိုးရေကို ရွာသွန်းစေတော်မူ၏။ ထိုမိုးရေအားဖြင့် ငါအရှင်မြတ်သည် သီးပင်၊ ပွင့်ပင်၊ ဟင်းသီးဟင်းရွက်အမျိုးမျိုးကို ပေါက်ရောက်စေတော်မူ၏။
20|54|၅၄။	ထို့အပြင်ဗျာဒိတ်တော်လာသည်မှာ ထိုသစ်ပင်များမှ သင်တို့မှီဝဲသုံးစွဲကြလော့၊ သင်တို့၏တိရိစ္ဆာန်များကိုလည်း ကျွေးမွေးကြလော့၊ ဤဖြစ်ရပ်များ၌ စဉ်းစားဆင်ခြင်တတ်သူတို့အဖို့ နိမိတ်လက္ခဏာအ့ံဖွယ်တော်များပါရှိ၏၊ ဖြစ်၏။
20|55|၅၅။	ငါသည် သင်တို့ကို ပထဝီမြေဖြင့် ဖန်ဆင်းတော်မူ၏။ မြေကြီးထဲသို့ ပြန်သွင်းတော်မူ၏။ တဖန်မြေကြီးထဲမှ ဒုတိယအကြိမ်ထုတ်ယူတော်မူ၏။
20|56|၅၆။	ငါသည် ဖာရောမင်းအား ငါ၏နိမိတ်အ့ံဖွယ်များကို ပြသတော်မူ၏ သို့သော်သူသည် ထိုအ့ံဖွယ်များကို မယုံကြည် ပယ်ရှား၏။
20|57|၅၇။	သူက အို--မူစာ၊ သင်သည် အကျွနု်ပ်တို့အား မိမိတို့တိုင်းပြည်မှ ဝိဇ္ဇာအတတ်ဖြင့် မောင်းထုတ်ရန် လာခဲ့ သလော။
20|58|၅၈။	သို့သော်အကျွနု်ပ်တို့လည်း ထိုအတတ်ကို တတ်ကြ၏။ ထို့ကြောင့်ဝိဇ္ဇာအတတ်ပြိုင်ရန် အချိန်နေ့ရက်ကို သတ်မှတ်ချိန်းချက်ကြအ့ံ၊ ထိုချိန်းဆိုသောအချိန်တွင် မပျက်မကွက်ပဲ သင်တို့၊ကျွနု်ပ်တို့သည် နှစ်ဦးနှစ်ဖက် အတွက် သင့်တော်လွယ်ကူသောနေရာသို့ လာကြပါစို့ဟု ပြော၏။
20|59|၅၉။	မူစာက ပွဲတော်နေ့ကြီးကို သတ်မှတ်ချိန်းချက်ကြပါစို့၊ ထိုနေ့၌ လူထုအား နေမြင့်ချိန်၌ အတတ်ပညာပြိုင်မည့် နေရာတွင် စုဝေးစေပါလော့။
20|60|၆ဝ။	ထို့နောက်ဖာရောမင်းသည် မိမိ၏အင်အားကို စုဆောင်းပြီးလျှင် ချိန်းဆိုသောနေရာသို့ အချိန်မီလာလော့။
20|61|၆၁။	ထိုအခါတမန်တော်မူစာက ဟယ်-အချင်းတို့၊ သင်တို့ပူဆွေးကြရလတ္တံ့၊ အရှင်မြတ်သည် သင်တို့အား အပြစ်ဒဏ် တစ်ခုခုနှင့် သုတ်သင်ရှင်းလင်းပစ်တော်မမူခြင်းငှာ သင်တို့သည် အရှင်မြတ်အား မုသားစွပ်စွဲပြောဆိုခြင်းကို မဖန်တီးကြနှင့်၊ မုသားစကားဆိုသူသည် အကြီးအကျယ်ဆုံးရှုံးရာတည်းဟု ဟောကြား၏။
20|62|၆၂။	သူတို့အဘယ်အရာကို ပြုလုပ်ရမည်ကိ သူတို့အချင်းချင်းနှီးနှောတိုင်ပင်ကြ၏။ သူတို့သည် မိမိတို့တိုင်ပင်ချက်ကို လျှို့ဝှက်ထားကြ၏။
20|63|၆၃။	သူတို့က မှတ်သားကြလော့၊ ဤသူနှစ်ယောက်သည်ကား ပဥ္စလက်ဆရာများဖြစ်ကြ၏။ သူတို့သည် ၎င်းတို့၏ ဝိဇ္ဇာအတတ်အားဖြင့် သင်တို့တိုင်းပြည်မှ နှင်ထုတ်၍ သင်တို့၏ရိုးရာထုံးတမ်းစဉ်လာကောင်းများကို ဖျက်ဆီးပစ် လိုကြ၏။
20|64|၆၄။	ထို့ကြောင့်သင်တို့သည် အကြံအစည်ထုတ်ပြီးလျှင် ပြိုင်ပွဲကို လာကြလော့၊ ယနေ့သင်တို့အနက် အကြင်သူသည် ထိုသူနှစ်ဦးကို နိုင်အံ့၊ ထိုသူသည် အမှန်ပင် အောင်မြင်လိမ့်မည်ဟု ပြောဆို၏။
20|65|၆၅။	သူတို့က အို--မူစာ၊ သင်သည် ရှေးဦးစွာပစ်ချမည်လော၊ သို့မဟုတ်အကျွနု်ပ်တို့ရှေးဦးစွာပစ်ချရမည်လောဟု မေး၏။
20|66|၆၆။	ထိူအခါမူစာက မဟုတ်ချေ၊ သင်တို့ပစ်ချပါလော့ဟု ပြန်ပြော၏။ ထိုအခါသူတို့၏မန္တာန်မန္တရားအစွမ်းကြောင့် သူတို့၏ကြိုးခွေများနှင့် ကြိမ်လုံးတောင်ဝှေးများသည် လျှောက်ပြေးလာသည်ဟု တမန်တော်မူစာထင်မှတ်၏။
20|67|၆၇။	ထိုအခါတမန်တော်မူစာ၌ ကြောက်လန့်သောစိတ်ပေါ်လာ၏။
20|68|၆၈။	ငါအရှင်မြတ်က အို--မူစာ၊ မကြောက်ရွံ့လင့်၊ သင်သည် သူတို့ထက် သာလွန်မြင့်မြတ်၏။
20|69|၆၉။	သင်၏လက်ျာလက်တွင်းရှိသောအရာကို ပစ်ချလော့၊ ထိုအရာသည် သူတို့ဖန်တီးသမျှကို မျိုပစ်လိမ့်မည်၊ မှတ်သားလော့၊ သူတို့ဖန်တီးသောအရာသည် မှော်ဆရာတို့၏ ဥပါယ်တမည်သာဖြစ်သည်။ မှော်ဆရာသည် မိမိအတတ်ပညာတွင် မည်မျှပင်တတ်မြောက်ငြားသော်လည်း သူတို့သည် မအောင်မြင်နိုင်ချေဟု ဗျာဒိတ်ပေး တော်မူ၏။
20|70|ရဝ။	မှော်ဆရာတို့သည် တပြိုင်နက်ဝပ်တွားဦးညွတ်ချကြ၍ အကျွနု်ပ်တို့သည် ဟာရွန်နှင့်မူစာတို့၏အရှင်သခင်အား ယုံကြည်ကြပါ၏ဟု ဆိုကြ၏။
20|71|ရ၁။	ဖာရောမင်းက အကျွနု်ပ်အမိန့်မပေးမီ သင်တို့သည် သူ့ကို ယုံကြည်၊ ဆရာတင်ကြသလော၊ မှတ်သားကြလော့၊ သူသည် သင်တို့အား ဝိဇ္ဇာအတတ်ကို သင်ပေးသောသင်တို့၏အကြီးအကဲဖြစ်၏။ ယခုအကျွနု်ပ်သည် သင်တို့၏ ခြေလက်များကို လက်ျာလက်ဝဲဘက်ယဘက်လှည့်၍ ဖြတ်ပြီးလျှင် စွန်ပလွန်ပင်၏ ပင်စည်များတွင် အမှန်ပင် ကားတိုင်တင်၍ ကွပ်မျက်မည်၊ ထိုအခါသင်တို့သည် ငါတို့အနက်ဘယ်သူသည် သာလွန်ပြင်းထန်ကြမ်းကြုတ် သော ကြာရှည်သောအပြစ်ဒဏ်ကို ပေးနိုင်သည်ကို အသေအချာသိရလတ္တံ့ဟု ခြိမ်းခြောက်ပြောဆို၏။
20|72|ရ၂။	သူတို့ကလည်း အကျွနု်ပ်တို့သည် သင်မင်းကြီးအား အကျွနု်ပ်ထံသို့ ကျရောက်လာသည့်ရှင်းလင်းသောသက်သေ သာဓကများထက်သော်လည်းကောင်း၊ အကျွနု်ပ်တို့၏ အရှင်သခင်ထက်သော်လည်းကောင်း အမြတ်ထားသည် မဟုတ်ချေ၊ ထို့ကြောင့်အသင်မင်းကြီးသည် ပေးလိုသောအပြစ်ဒဏ်ကို ပေးပါတော့၊ အသင်မင်းကြီးသည် အကျွနု်ပ်တို့အား ဤလောကီဘဝကိုသာ ဆုံးရှုံးစေနိုင်မည်။
20|73|ရ၃။	မှတ်သားပါလော့၊ အလ္လာဟ်အရှင်မြတ်သည် အကျွနု်ပ်တို့အား မိမိတို့အပြစ်များကို လွှတ်တော်မူပါရန်၊ ထို့အပြင် သင်မင်းကြီးက အတင်းအကျပ်ခိုင်းစေ၍ ကျွနု်ပ်တို့ပြုလုပ်ရသောမှော်ဆရာဝိဇ္ဇာအတတ်၏ အပြစ်များကို ခွင့်လွှတ် တော်မူပါရန်၊ အကျွန်ုပ်တို့သည် မိမိတို့၏အရှင်သခင်အား ယုံကြည်ကိုးကွယ်ပါ၏။ အလ္လာဟ်အရှင်မြတ်သည် သာလွန်မြင့်မြတ်၍ နိစ္စထာဝရဖြစ်တော်မူ၏ဟု တုံ့ပြန်ဆိုကြ၏။
20|74|ရ၄။	မှတ်သားကြလော့၊ အကြင်သူသည် မိမိ၏ကျေးဇူးတော်သခင်ထံသို့ ဒုစရိုက်ကောင်အဖြစ်ဖြင့် လာအ့ံ၊ ထိုသူ အတွက် ငရဲအမှန်ပင်ရှိ၏၊ ထိုငရဲ၌သူသည် အသက်သေရမည်လည်းမဟုတ်၊ အသက်ရှင်ရမည်လည်းမဟုတ်ချေ။
20|75|ရ၅။	သို့သော်အကြင်သူတို့သည် အလ္လာဟ်အရှင်မြတ်ထံတော်သို့ ကုသိုလ်ကောင်းမှုပွားများခဲ့ပြီးသောယုံကြည်သူအဖြစ် ဖြင့် လာကြအ့ံ၊ ထိုသူအတွက် မြင့်မြတ်သောဘုံနန်းပြဿဒ်များရှိ၏။
20|76|ရ၆။	နိဗ္ဗာန်ဥယျာဉ်တော်များရှိ၏။ထိုဥယျာဉ်တော်အောက်၌ မြစ်ချောင်းအသွယ်သွယ်စီးဆင်းလျက်ရှိ၏။ ထိုနေရာမြတ် တွင် သူတို့အမြဲထာဝရနေရကြမည်။ ဤဆုတော်ကြီးသည် ကုသိုလ်ကောင်းမှုဆည်းပူးခဲ့သူ၏ အကျိုးဆက်ပင် ဖြစ်ချေ၏။
20|77|ရ၇။	အကယ်စင်စစ်ငါသည် တမန်တော်မူစာအား ငါ၏ကျေးကျွန်များကို ယူဆောင်သွားလော့၊ သူတို့အတွက် ပင်လယ် တွင် မြေလမ်းရိုက်ထုတ်လော့၊ သင်တို့သည် လိုက်ဖမ်းမိမည်ကို မကြောက်လင့်၊ ပင်လယ်ကိုလည်း မကြောက် လင့်ဟု ဗျာဒိတ်ပေးတော်မူ၏။
20|78|ရ၈။	ထိုအခါဖွာရောမင်းသည် မိမိ၏ ရဲမက်ဗိုလ်ခြေအမြောက်အမြားနှင့်တကွ တမန်တော်မူစာတို့နောက်သို့ လိုက်ကြ ၏။ သူတို့သည် ပင်လယ်ကို အစ္စရာအီလ်လများကဲ့သို့ ဖြတ်သွားသောအခါ သူတို့အားလုံးသည် ရေနစ်မြုပ် သေဆုံး၏။
20|79|ရ၉။	ဖွာရောမင်းသည် မိမိလူများကို လမ်းမှားသို့ပို့၏၊ သူသည် သူတို့အား လမ်းမှန်ကိ မညွှန်ပြချေ။
20|80|၈ဝ။	အို--အစ္စရာအီလ်အမျိုးသားတို့ ငါအရှင်မြတ်သည် သင်တို့အား ရန်သူ၏လက်မှ ကယ်နှုတ်တော်မူ၏။ ငါသည် သင်တို့နှင့် မြင့်မြတ်၍ မင်္ဂလာရှိသောတောင်ကဘယံပေါ်တွင် ပဋိညာဉ်ဖွဲ့တော်မူ၏။ ထို့အပြင်သင်တို့ထံသို့ ငုံးနှင့် မန်နကို ချပေးတော်မူ၏။
20|81|၈၁။	ထိုအခါငါက သင်တို့သည် ငါချပေးသနားတော်မူသော မွန်မြတ်သောအစာများကို စားကြလော့၊ သို့သော်အစား မကျူးကြလင့်၊ ကျူးကြလျှင် ငါ၏အမျက်တော်ရှလိမ့်မည်၊ အကြင်သူကို ငါ၏အမျက်တော်ထိအံ့၊ ထိုသူသည် အမှန်ပင်ပျက်စီးဆုံးရှုံးရာ၏။
20|82|၈၂။	မှတ်သားကြလော့၊ အကြင်သူသည် တရားသံဝေဂရ၏။ ယုံကြည်၏၊ ကုသိုလ်ကောင်းမှုပြုကျင့်၏၊ ထို့နောက် လမ်းမှန်ကို လိုက်အံ့၊ ထိုသူအားငါသည် အပြစ်လွှတ်တော်မူ၏။
20|83|၈၃။	အို--မူစာ၊ သင်သည် မိမိ၏လူများမှ အဘယ်ကြောင့်ထွက်ပြေးလာခဲ့သနည်းဟု မေးတော်မူ၏။
20|84|၈၄။	မူစာက အို--အရှင်၊ အကျွနု်ပ်၏လူများသည် အကျွနု်ပ်နောက်သို့ မနီးမဝေးမှ လိုက်လာပါသည်၊ အရှင် ကောင်းစွာနှစ်သက်တော်မူစေခြင်းငှာ အကျွနု်ပ်သည် အရှင့်ရှေ့တော်မှောက်သို့ လာရောက်ပါသည်ဟု တင် လျှောက်၏။
20|85|၈၅။	အို--မူစာ၊ ငါသည် သင့်ကွယ်ရာ၌ သင့်လူများကို စုံစမ်းတော်မူပြီး၊ ၎င်းတို့အား စာမရီသည် လမ်းမှားသို့ ယူဆောင်သွားလေပြီဟု ဗျာဒိတ်ပေးတော်မူ၏။
20|86|၈၆။	ထိုအခါတမန်တော်မူစာသည် အမျက်ဒေါသထွက်ပြီးလျှင် မချမ်းသာသောစိတ်ဖြင့် မိမိလူများထံသို့ ပြန်သွား၍ ဤသို့ဆို၏၊ ဟယ်-အချင်းတို့၊ သင်တို့၏အရှင်သခင်သည် သင်တို့အား သင့်တင့်လျှောက်ပတ်သောကတိသစ္စာ တော်ကို သင်တို့အပေါ်သို့ ကျရောက်စေခြင်းငှာ အကျွနု်ပ်နှင့်ချိန်းချက်ထားသောကတိသစ္စာကို ဖျက်ကြသလော။
20|87|၈၇။	သူတို့က အကျွနု်ပ်တို့သည် သင်နှင့်ထားသောကတိသစ္စာကို မိမိတို့အလိုအလျောက်ဖျက်ကြသည်မဟုတ်ချေ၊ အကျွနု်ပ်တို့သည် တစ်မျိုးလုံး၏ရွေငွေတန်ဆာပလာများကို သယ်ပိုးထမ်းဆောင်ရကြ၏။ လေးလံသဖြင့် ၎င်း တို့ကို မီးထဲသို့ ပစ်ချကြ၏။ ယင်းသို့ပြုလုပ်ရန် စာမရီက အကြံပေး၏။
20|88|၈၈။	ထို့နောက်စာမရီသည် သူတို့အတွက် ရွှေရောင်နွားရုပ်ငယ်သွန်းလုပ်လိုက်သော် ထိုနွားရုပ်ငယ်သည် ပကတိနွား ကဲ့သို့ တူ၏။ ထိုအခါသူတို့က ဤနွားရုပ်ငယ်သည် သင်တို့၏ဘုရားသခင်ဖြစ်၏။ မူစာ၏ဘုရားလည်းဖြစ်၏၊ သို့သော်မူစာသည် သတိမေ့လျော့နေ၏ဟု ကြွေးကြော်ကြ၏။
20|89|၈၉။	ထိုနွားရုပ်ငယ်သည် သူတို့အား စကားပြန်မပြောသည်ကိုသော်လည်းကောင်း၊ သူတို့ကို အကျိုးအပြစ်တစ်စုံ တစ်ရာမပေးစွမ်းနိုင်သည်ကိုသော်လည်းကောင်း၊ သူတို့မမြင်ကြသလော။
20|90|၉ဝ။	တမန်တော်မူစာပြန်မလာမီ တမန်တော်ဟာရွန်က ဟယ်-အချင်းတို့၊ သင်တို့ကို ထိုနွားရုပ်ငယ်ဖြင့် လှည့်စားပြီး အကြောင်းမူကား သင်တို့၏အရှင်သခင်သည် မဟာဂရုဏာတော်အရှင်ဖြစ်တော်မူ၏၊ ထို့ကြောင့်အကျွနု်ပ်နောက် သို့ လိုက်၍ အကျွနု်ပ်အမိန့်ကို နာခံကြလော့ဟု ဟောကြား၏။
20|91|၉၁။	လူများက တမန်တော်မူစာသည် အကျွနု်ပ်ထံသို့ ပြန်လာသည့်တိုင်အောင် အကျွနု်ပ်တို့သည် နွားရုပ်ငယ်ကို ဆက်လက်ကိုးကွယ်မည်ဟု ဆိုကြ၏။
20|92|၉၂။ ၉၃။ မူစာက အို--ဟာရွန်၊ သူတို့သည် လမ်းမှားသို့သွားသောအခါ သင်သည် သူတို့ထံမှ ထွက်ခွာ၍ အကျွနု်ပ်ထံသို့ မလိုက်လာရအောင် သင့်အား မည်သည်က ဆွဲထားသနည်း၊ သင်သည်လည်း ငါ့အမိန့်ကို မနာခံသလောဟု ဆို၏။
20|93|၉၂။ ၉၃။ မူစာက အို--ဟာရွန်၊ သူတို့သည် လမ်းမှားသို့သွားသောအခါ သင်သည် သူတို့ထံမှ ထွက်ခွာ၍ အကျွနု်ပ်ထံသို့ မလိုက်လာရအောင် သင့်အား မည်သည်က ဆွဲထားသနည်း၊ သင်သည်လည်း ငါ့အမိန့်ကို မနာခံသလောဟု ဆို၏။
20|94|၉၄။	တမန်တော်ဟာရွန်က အို-အကျွနု်ပ်၏မယ်တော်သား၊ အကျွနု်ပ်၏ မုတ်ဆိတ်၊သို့မဟုတ် အကျွနု်ပ်၏ဦးခေါင်းကို မဆွဲပါနှင့်၊ သင်က အကျွနု်ပ်အား သင်သည် အစ္စရာအီလ်လူမျိုးကို ဂိုဏ်းဂဏကွဲပြားစေ၏။ ထို့အပြင်သင်သည် ငါ့အမိန့်လာအောင် စောင့်မနေဟု ပြစ်တင်မည်ကို စိုးရိမ်ပါသည်ဟု ပြောပြ၏။
20|95|၉၅။	ထိုအခါတမန်တော်မူစာက အို-စာမရီ၊ အသင်ဘာပြောစရာရှိသနည်းဟု မေး၏။
20|96|၉၆။	သူက အစ္စရာအီလ်အမျိုးသားတို့သည် မသိမမြင်သည်ကို အကျွနု်ပ်သိမြင်၏၊ ထို့ကြောင့်တမန်တော်၏ ခြေရာ တော်မှ သဲတစ်ဆုပ်ကို ယူပြီးလျှင် နွားရုပ်ငယ်အတွင်းသို့ အကျွနု်ပ်ထည့်ထား၏။ ယင်းသို့ပြုလုပ်ရန် အကျွနု်ပ် စိတ်ထဲ၌ အကြံပေါ်လာ၏ဟု ဖြေရှင်း၏။
20|97|၉၇။	တမန်တော်မူစာသည် ထွက်ခွာသွားလော့၊ မှတ်သားလော့ ဤဘဝတွင် သင်သည် အကျွနု်ပ်ကို မထိနှင့်ဟု ပြောနိုင်၏။ သို့သော်သင်မဖျက်နိုင်သောဂတိသစ္စာတော်သည် သင့်အတွက် အမှန်ပင်ရှိ၏။ သင်ကိုးကွယ်သော သင်၏ဘုရားကို ယခုကြည့်လော့၊ အမှန်ပင်ငါတို့သည် သူ့အား မီးရှို့ပစ်ပြီးလျှင် သူ့ပြာမှုန့်ကို ပင်လယ်ထဲသို့ ပစ်ချမည်ဟု ဆို၏။
20|98|၉၈။	သင်တို့၏အရှင်သခင်သည် အလ္လာဟ်အရှင်မြတ်သာလျှင် ဖြစ်တော်မူ၏။ အရှင်မြတ်မှတပါး အခြားအရှင်သခင် မရှိချေ၊ အရှင်မြတ်သည် အရာခပ်သိမ်းတို့ကို ဉာာဏ်တော်အတွင်း သိမ်းကြံုးထားတော်မူ၏။
20|99|၉၉။	ဤကဲ့သို့ငါသည် သင်မိုဟမ္မဒ်အား ရှေးဖြစ်နောက်ဟောင်းအချို့တို့ကို ဗျာဒိတ်ပေးတော်မူ၏။ ထို့အပြင်ငါသည် သင့်အား အထံတော်မှ သတိပေးကျမ်းတော်ကို ချပေးသနားတော်မူ၏။
20|100|၁ဝဝ။	အကြင်သူသည် ထိုကျမ်းတော်ကို ကျောခိုင်းအ့ံ၊ ထိုသူသည် ရှင်ပြန်ထမြောက်ရသောနေ့တော်ကြီး၌ မုချဧကန် ဝန်ထုပ်ကို ထမ်းပိုးရလတ္တံ့။
20|101|၁ဝ၁။	ထိုဝန်ထုပ်ကြီးကို အမြဲပင်ထမ်းပိုးလျက်နေရလတ္တံ့၊ ရှင်ပြန်ထမြောက်ရသောနေ့ကြီး၌ ထိုဝန်ထုပ်သည် အလွန် ဆိုးဝါးယုတ်မာလှပေ၏။
20|102|၁ဝ၂။	ထိုနေ့တော်ကြီးသည် တံပိုးကို မှုတ်သောနေ့ထူးဖြစ်၏၊ ထိုနေ့တော်ကြီး၌ အပြစ်ထိုက်သူတို့ကို စုဝေးစေတော် မူ၏၊ သူတို့သည် ကြောက်ရွံ့ခြင်းဖြင့် မျက်စိမျက်ဆန်ပျက်လျက်ရှိကြ၏။
20|103|၁ဝ၃။	သူတို့သည် အချင်းချင်း အချင်းတို့၊ သင်တို့သည် ဆယ်ရက်မျှသာနေခဲ့ကြသည်ဟု တီးတိုးပြောဆိုကြ၏။
20|104|၁ဝ၄။	သူတို့အနက် အကျင့်စရိုက်အမွန်မြတ်ဆုံးသောသူက သင်တို့သည် တစ်ရက်မျှသာကြာခဲ့ကြသည်ဟုဆိုသည်ကို ငါအရှင်မြတ်ကောင်းစွာသိကြားတော်မူ၏။
20|105|၁ဝ၅။	အို--မိုဟမ္မဒ်၊ သူတို့က တောင်ကြီးတောင်ငယ်တို့သည် ထိုနေ့တော်ကြီး၌ အသို့ဖြစ်ရအ့ံနည်းဟု သင့်အား မေးမည်၊ သင်ပြောလော့၊ အကျွနု်ပ်၏အရှင်သခင်သည် တောင်များကို မြေမှုန့်အတိ ဖျက်ဆီးကြဲဖြန့်တော်မူမည်။
20|106|၁ဝ၆။	ပထဝီမြေကြီးကို လွင်လဟာကြီးဖြစ်စေတော်မူမည်။
20|107|၁ဝ၇။	သင်တို့သည် မြေပေါ်တွင် ကုန်း၊ ကျင်း၊ တွင်း၊ ချောက်၊ ထုံးအိုင်၊ အငူစသည်များကို အနည်းငယ်မျှမြင်ရမည် မဟုတ်ချေ။
20|108|၁ဝ၈။	ထိုနေ့တော်ကြီး၌ သူတို့သည် လိမ်လည်ကောက်ကျစ်ခြင်းကင်းမဲ့သောဆင့်ခေါ်သူနောက်သို့ လိုက်ကြရလတ္တံ့၊ မဟာဂရုဏာတော်အရှင်အား ကြောက်ရွံ့ခြင်းဖြင့် အသံများတို့သည် ဆိတ်ငြိမ်လျက်ရှိလတ္တံ့၊ သင်သည် တီးတိုးစကားပြောဆိုသံမှတပါး တစ်စုံတစ်ခုသောအသံကို ကြားရမည်မဟုတ်ချေ။
20|109|၁ဝ၉။	ထိုနေ့တော်ကြီး၌ မဟာဂရုဏာတော်သခင်ခွင့်ပြုထားတော်မူသောသူ၏ တောင်းပန်ကယ်နှုတ်ခြင်းမှတပါး အခြား တောင်းပန်ကယ်နှုတ်ခြင်းသည် အကျိုးမပေးချေ၊ ထိုအခွင့်ရသူ၏ တောင်းပန်ခြင်းကို လက်ခံတော်မူ၏။
20|110|၁၁ဝ။	အလ္လာဟ်အရှင်မြတ်သည် လူသားတို့၏အတိတ်၊ အနာဂတ်အလုံးစုံကို သိတော်မူ၏၊ သူတို့သည် ၎င်းကိုမသိ နိုင်ချေ။
20|111|၁၁၁။	အသက်ရှိတော်မူထသော နိစ္စထာဝရအရှင်သခင်၏ မျက်မှောက်တော်ဝယ်လူခပ်သိမ်းတို့သည် မျက်နှာအောက်ချ နှိမ့်ချလျက်ရှိကြ၏၊ အကြင်သူသည် ဒုစရိုက်မကောင်းမှုပြုခြင်းဝန်ထုပ်ကြီးကို ထမ်းပိုရ၏၊ ထိုသူသည် ထိုနေ့တော် ကြီး၌ ဆုံးရှုံးပျက်စီးမှုအမှန်ပင်ဖြစ်၏။
20|112|၁၁၂။	သို့သော်အကြင်သူသည် ယုံကြည်သူဖြစ်၍ သုစရိုက်ကောင်းမှုအချို့ကို ပြုလုပ်ခဲ့၏။ ထိုသူသည် မိမိဆုလာဘ်နှင့် ပတ်သက်၍ မတရားတွန့်တိုမှုများကို မစိုးရိမ်မကြောက်ကြရချေ။
20|113|၁၁၃။	အို--တမန်တော်၊ ငါသည် ကုရ်အာန်ကျမ်းတော်မြတ်ကို အာရဗီဘာသာဓမ္မဒေသနာတော်ကြီးအဖြစ်ဖြင့် ထုတ် ပြန်ချပေးတော်မူ၏။ သူတို့သည် ဒုစရိုက်မကောင်းမှုကို ရှောင်ရှားစေခြင်းငှာသော်လည်းကောင်း၊ တရားကျစေ ခြင်းငှာသော်လည်းကောင်း၊ ထိုကျမ်းတော်ကြီး၌ လူသားတို့ကို အပြစ်ဒဏ်တော်အချို့နှင့် ခြိမ်းခြောက်ထားတော် မူ၏။
20|114|၁၁၄။	အလ္လာဟ်အရှင်မြတ်သည် ဘုရင်အစစ်ဖြစ်တော်မူပါ၏၊ အလွန်ကြီးကျယ်မြင့်မြတ်တော်မူလှပါ၏၊ အို--မိုဟမ္မဒ်၊ သင့်ထံသို့ အလ္လာဟ်အရှင်မြတ်သည် ကုရ်အာန်ကျမ်းတော်မြတ်ကို ထုတ်၍ ချပေးသနားတော်မူရာ၌ ဂါထာ တစ်ပုဒ်စုံလင်စွာမကျရောက်မီ ထိုဂါထာကို ဆောလျင်စွာထုတ်ဖော်ဟောပြောခြင်းကို မပြုလင့်၊ သို့သော် အို--အကျွနု်ပ်၏အရှင်သခင်၊ အကျွန်ုပ်၌ ပညာပွားများစေတော်မူပါဟု ဆုတောင်းလော့။
20|115|၁၁၅။	မုချဧကန်ရှေးအထက်ကျော်ကာရီက ငါအရှင်မြတ်သည် တမန်တော်အာဒမ်နှင့် ပဋိညာဉ်စာချုပ်ချုပ်တော်မူ၏၊ သို့သော်သူသည် မိမိကတိသစ္စာကို မေ့လျော့၏၊ သူ၌ တည်ကြည်ခိုင်မြဲခြင်းကို ငါတွေ့တော်မမူချေ။
20|116|၁၁၆။	ငါအရှင်မြတ်သည် ကောင်းကင်တမန်တော်တို့အား သင်တို့သည် အာဒမ်ရှေ့တွင် ဝပ်တွားဦးညွတ်ချကြလော့ဟု ဗျာဒိတ်ချတော်မူသောအခါ အီဗလစ်မှတပါး တမန်တော်အားလုံးသည် ဦးညွတ်ကြ၏၊ အီဗလစ်သည် ငြင်းဆန်၏။
20|117|၁၁၇။	ထို့ကြောင့်ငါသည် အို--အာဒမ်၊ အီဗလစ်သည် သင်နှင့်သင်၏ မယားတို့၏ ရန်သူကြီးဖြစ်၏၊ ထို့ကြောင့်သူသည် သင်တို့နှစ်ယောက်အား ဥယျာဉ်တော်မှ မနှင်ထုတ်ေစေလင့်၊ သို့နှင်ထုတ်လျှင် သင်တို့သည် ပင်ပန်းဆင်းရဲခြင်း နှင့်တွေ့ကြံုရကြလတ္တံ့။
20|118|၁၁၈။	သင်သည် ဥယျာဉ်တော်၌ မွတ်သိပ်ဆာလောင်ခြင်းကို ခံရမည်မဟုတ်၊ အဝတ်မဲ့နေရမည်လည်းမဟုတ်ချေ။
20|119|၁၁၉။	ဥယျာဉ်တော်အတွင်း၌ သင်သည် ရေငတ်ခြင်းကို ခံရမည်မဟုတ်၊ နေရှိန်တောက်လောင်ပူပြင်းခြင်းကိုလည်း ခံရမည်မဟုတ်ချေဟု ဗျာဒိတ်ပေးတော်မူ၏။
20|120|၁၂ဝ။	သို့သော်ရှိုင်တွာန်မာရ်နတ်သည် သူ့အား အို--အာဒမ်၊ အကျွနု်ပ်သည် သင့်အား အမြဲမသေသော၊ မကုန်ခမ်းနိုင် သောတန်ခိုးရှိသောသစ်ပင်ကို ပြရမည်လောဟု မေးမြန်း၏။
20|121|၁၂၁။	ထို့နောက်သူတို့သမီးမောင်နှံသည် ထိုအပင်မှ အသီးကို စားကြ၏၊ ထိုအခါသူတို့သည် မိမိအချည်းနှီးရှိသည်ကို မြင်ကြ၏၊ ရှက်ကြောက်လာကြ၏၊ မိမိတို့ကိုယ်အင်္ဂါကို ဥယျာဉ်တော်ရှိ သစ်ရွက်အချို့နှင့်ဖုံးအုပ်စပြုကြ၏။ အာဒမ်သည် မိမိ၏အရှင်သခင်အား မနာခံ၊ ထို့ကြောင့်သူသည် လမ်းလွဲသွား၏။
20|122|၁၂၂။	ထို့နောက်သူ၏ကျေးဇူးတော်သခင်သည် သူ့အား ပြန်ရွေးကောက်တော်မူ၏၊ အမျက်ပြေတော်မူ၍ လမ်းပြတော် မူ၏။
20|123|၁၂၃။	အရှင်မြတ်က သင်တို့နှစ်ဦးသည် ဥယျာဉ်တော်မှ ချက်ခြင်းထွက်သွားကြလော့၊ သင်တို့သည် ရန်သူများဖြစ် ကြလတ္တံ့၊ သို့သော်သင်တို့ထံသို့ ငါ့အထံတော်မှ အဆုံးအမတော်ကျရောက်လာသောအခါ အကြင်သူသည် ထိုညွှန်ပြချက်ကို လိုက်နာ၏၊ ထိုသူသည် လမ်းမှားသို့ ရောက်မည်မဟုတ်၊ ပျက်စီးဆုံးရှုံးခြင်းသို့လည်း ဆိုက်ရောက်မည်မဟုတ်ချေ။
20|124|၁၂၄။	သို့သော်အကြင်သူသည် ငါ့အား တသဝတ်ပြုခြင်းမှ လှည့်သွားအ့ံ၊ ထိုသူ၏ဘဝသည် အလွန်ကျဉ်းမြောင်းပင်ပန်း သောဘဝဖြစ်မည်၊ ငါသည် သူ့ကို မျက်ကန်းအဖြစ်ဖြင့် ရှင်ပြန်ထမြောက်ရသောနေ့တော်ကြီး၏ စည်းဝေးပွဲသဘင် သို့ ယူဆောင်တော်မူမည်ဟု ဗျာဒိတ်တော်မူ၏။
20|125|၁၂၅။	ထိုသူက အို--အကျွနု်ပ်၏ အရှင်သခင်၊ အကျွနု်ပ်သည် မျက်စိမြင်လေ့ရှိပါလျက် အကျွနု်ပ်အား ဤနေရာသို့ အဘယ်ကြောင့်မျက်ကန်းအဖြစ်ဖြင့် ယူဆောင်ခဲ့တော်မူပါသနည်းဟု တင်လျှောက်လတ္တံ့။
20|126|၁၂၆။	အရှင်မြတ်က ယင်းသို့ဖြစ်ရမည်၊ ငါ၏နှုတ်ကပတ်တော်များ သင့်ထံသို့ကျရောက်၏၊ သို့သော်သင်သည် တရား တော်ကို မေ့လျော့နေ၏၊ ထိုနည်းတူသင်သည် ဤနေ့တော်ကြီး၌ မေ့လျော့ခြင်းကို ခံစားရ၏ဟု မိန့်တော်မူလတ္တံ့။
20|127|၁၂၇။	ငါသည် ဒုစရိုက်မှုကို ကျူးလွန်ပွားများ၍ မိမိ၏အရှင်သခင်ချပေးသနားတော်မူသောနှုတ်ကပတ်တော်များကို မယုံကြည်သောသူအား ယင်းကဲ့သို့ဆုံးမစီရင်တော်မူ၏၊ စင်စစ်အားဖြင့် နောင်တမလွန်ဘဝ၏ အပြစ်ဒဏ်သည် သာလွန်ခက်ထန်လတ္တံ့၊ ကြာရှည်လတ္တံ့။
20|128|၁၂၈။	ကျမ်းမြတ်ကုရ်အာန်သည် သူတို့အား ၎င်းတို့ထက်ရှေးကျသောလူမျိုးအဆက်များစွာကို သုတ်သင်ရှင်းလင်းပြီး လေကြောင်းကို ညွှန်ပြသောကျမ်းတော်မဟုတ်လော၊ သူတို့သည် ရှေးလူဟောင်းများ၏ မြို့ရွာနယ်ပယ်ကို ဖြတ်သန်းသွားလာနေကြ၏၊ မှတ်သားကြလော့၊ ဤအခြင်းအရာ၌ စဉ်းစားဆင်ခြင်တတ်သူတို့အဖို့အရာ နိမိတ် လက္ခဏာအ့ံဖွယ်တော်များပါရှိ၏။
20|129|၁၂၉။	အို--တမန်တော်၊ သင်၏အရှင်သခင်သည် အမိန့်တော်ချမှတ်၍ အချိန်သတ်မှတ်ထားတော်မူပြီ၊ မဟုတ်လျှင် ဤကမ္ဘာလောကကြီးဝယ် ချက်ခြင်းလက်ငင်းတရားစီရင်တော်မူလတ္တံ့။
20|130|၁၃ဝ။	ထို့ကြောင့်သင်သည် သူတို့ပြောဆိုစွပ်စွဲခြင်းကို သည်းခံလော့၊ နေမထွက်မီ နေမဝင်မီအချိန်ကာလ၌ သင်၏ အရှင်သခင်၏ ဂုဏ်ကျေးဇူးတော်ကို ချီးကျူးလော့၊ ညအချိန်နှင့် နေ့အစအဆုံးတွင်လည်း ဆွလားသ်ဝတ်ပြုလော့၊ အလ္လာဟ်အရှင်မြတ်သည် သင့်ကို လက်ခံတော်မူစေခြင်းငှာ ယင်းသို့ကောင်းမှုကို ဆောက်တည်လော့။
20|131|၁၃၁။	ထို့အပြင်သူတို့အနက် အချို့သောဇနီးမောင်နှံတို့အား ပေးသနားတော်မူသောလောကစည်းစိမ်တို့ကို သင်သည် မျက်စိမျက်စောင်းမျှငဲ့စောင်း၍ မကြည့်လင့်၊ အမှန်မှာငါသည် ထိုသူတို့အား ထိုစည်းစိမ်ချမ်းသာနှင့်စုံစမ်းတော် မူ၏။ သင်၏အရှင်သခင်၏ စည်းစိမ်ဥစ္စာတော်သည် သာလွန်မြင့်မြတ်၏၊ သာလွန်တည်တန့်၏။
20|132|၁၃၂။	ထို့အပြင်သင်သည် မိမိလူများကို ဆွလားသ်ဝတ်ပြုရန် ဆင့်ဆိုလော့၊ ထိုဝတ်၌ တည်ကြည်ခိုင်မြဲလော့၊ ငါ သည် သင့်ထံမှ ရိက္ခာတောင်းတော်မမူချေ၊ ငါကသာလျှင် သင်တို့ကို ရိက္ခာပေးသနားတော်မူ၏၊ ဤဆုတော် သည် သူတော်ကောင်းတို့အဖို့သာလျှင်ဖြစ်သည်။
20|133|၁၃၃။	ထို့အပြင်မိစ္ဆာမိုက်တို့က ရှင်မိုဟမ္မဒ်သည် ၎င်း၏အရှင်သခင်ထံမှ အ့ံဖွယ်သရဲတစ်ပါးပါးကို ယူဆောင်လာခဲ့လျှင် တော်လေစွဟု ဆိုကြ၏၊ သူတို့ထံသို့ ရှေးကျမ်းတော်ဟောင်းများတွင် ပါရှိသောအကြောင်းအရာများမှန်ကန် ကြောင်းကို ထောက်ခံသောသက်သေခံချက်များကျရောက်လာပြီမဟုတ်လော။
20|134|၁၃၄။	အို--တမန်တော်၊ ငါအရှင်မြတ်သည် သင့်ကို တမန်တော်ရာထူးဖြင့် စေလွှတ်တော်မမူမီ ထိုသူတို့အား အပြစ်ဒဏ်တပ်ရိုက်ဖျက်ဆီးခဲ့လျှင် သူတို့သည် အို--အကျွနု်ပ်တို့၏အရှင်သခင်၊ အကယ်၍အရှင်သည် အကျွနု်ပ် တို့ထံသို့ တမန်တော်တစ်ပါးပါးကို စေလွှတ်တော်မူခဲ့ပါလျှင် အကျွနု်ပ်သည် ဤကဲ့သို့အောက်ကျနောက်ကျ အရှက်တကွဲမဖြစ်ရမီ အရှင်၏ပညတ်တရားတော်များကို တသွေမတိမ်းလိုက်နာဆောင်ရွက်ခဲ့ပါမည်ဟု မုချဧကန် လျှောက်တင်ကြမည်သာတည်း။
20|135|၁၃၅။	အို--တမန်တော်၊ သင်တို့သည် စောင့်ဆိုင်းနေကြဦးလော့၊ သင်တို့သည် ကာလမကြာမြင့်မီ အဘယ်သူတို့သည် တရားလမ်းမှန်ကို ရရှိသည်၊ အဘယ်သူသည် မှန်ကန်သည်တို့ကို သိမြင်ကြရလတ္တံ့။
21|1|၁။	လူသားအပေါင်းတို့အဖို့အရာ သူတို့၏စာရင်းရှင်းခြင်းသည် များစွာနီးကပ်လာနေပြီ၊ သို့ပါလျက်သူတို့သည် သတိမမူပဲ ကျောခိုင်းသွားကြ၏။
21|2|၂။	သူတို့၏အရှင်သခင်ထံတော်မှ သတိပေးကျမ်းတော်သစ်ကျရောက်လာလျှင် ထိုသူတို့သည် ထိုကျမ်းတော်ကို ကစားလျက် ကြားနာကြ၏။
21|3|၃။	သူတို့၏စိတ်နှလုံးတွင် အစွဲအလန်းရှိ၏၊ သူတို့သည် တိတ်တဆိတ်တိုင်ပင်ကြ၏၊ ထိုမသူတော်တို့က သူသည် သင်တို့ကဲ့သို့ သေမျိုးမှတပါး အခြားသတ္တဝါဖြစ်သလော၊ သင်တို့သည် မျက်လှည့်အတတ်ကို မြင်လျက်နှင့်ပင် မျက်လှည့်ဆရာလှည့်စားခြင်းကို ခံကြမည်လောဟု ဆိုကြ၏။
21|4|၄။	သူက အကျွန်ုပ်၏အရှင်သခင်သည် မိုးကောင်းကင်နှင့် ကမ္ဘာမြေပေါ်ဝယ် ပြောဆိုသည်ကို သိတော်မူ၏၊ အရှင်မြတ်သည် ကြားတော်မူသောအရှင်၊ သိတော်မူသောအရှင်ဖြစ်တော်မူ၏။
21|5|၅။	မိစ္ဆာမိုက်တို့က သူဟောသောစကားများသည် တရားတော်မဟုတ်၊ မကြည်လင်သောအိပ်မက်သာဖြစ်၏။ သို့မဟုတ် သူလုပ်ကြံဖန်တီးသောစကားဖြစ်၏၊ သို့မဟုတ် သူသည် ပျို့ကဗျာလင်္ကာဆရာဖြစ်၏၊ ရှေးတမန်တော် များကို အ့ံဖွယ်နိမိတ်လက္ခဏာများနှင့်တကွ စေလွှတ်တော်မူခဲ့လေ၏၊ သူလည်း အ့ံဖွယ်တစ်ပါးာယူခဲ့စေလော့ဟု ဆိုကြ၏။
21|6|၆။	သူတို့မဖြစ်ပေါ်မီ ဖြစ်ပေါ်လာသောသူဟောင်းတို့သည် လက္ခဏာအ့ံဖွယ်တော်များကို မြင်ရကြသော်လည်း မယုံကြည်ငြင်းဆန်ကြလေ၏။ ထို့ကြောင့်ငါအရှင်မြတ်သည် သူတို့နှင့်တကွ သူတို့နေထိုင်ရာမြို့ရွာ၊ နယ်ပယ်ကို ဖျက်ဆီးတော်မူခဲ့ပြီး သူတို့သည် ယုံကြည်ကြမည်လော။
21|7|၇။	ထို့အပြင် အို--တမန်တော်မိုဟမ္မဒ်၊ သင်မပွင့်မီ ပွင့်ကြသောတမန်တော်များသည် မိမိတို့စိတ်နှလုံးအတွင်း၌ ငါအရှင်မြတ်သွန်သင်နှိုးဆော်သောလူသားများမှတပါး အခြားသူများမဟုတ်ချေ၊ အကယ်၍သင်မသိလျှင် ရှေး ကျမ်းတော်ရသူတို့အား မေးမြန်းလော့။
21|8|၈။	ရှေးတမန်တော်တို့အား အစာအာဟာရစားရန်မလိုသောကိုယ်ကာယကို ငါပေးတော်မူသည်မဟုတ်ချေ၊ သို့မဟုတ် သူတို့သည် မသေမျိုးတို့မဟုတ်ချေ။
21|9|၉။	ထို့နောက်ငါသည် သူတို့အား ပေးသနားတော်မူသောဂတိသစ္စာတော်ကို အတည်ပြုတော်မူ၏၊ ငါသည် ရှေး တမန်တော်များနှင့်တကွ အလိုရှိတော်ရှိသူများကို ကယ်တင်တော်မူ၏၊ သို့သော် မတရားကျင့်ကြံသူတို့ကို ဖျက်ဆီးပစ်တော်မူ၏။
21|10|၁ဝ။	ယခုငါအရှင်မြတ်သည် သင်တို့အား သင်တို့၏ သတိပေးတရားတော်ပါသောကျမ်းတော်မြတ်ကို ပြန်ထုတ်ပေး သနားတော်မူပြီး သင်တို့၌ ဆင်ခြင်တုံတရားမရှိသလော။
21|11|၁၁။	မတရားမှုတွင် နစ်မြုပ်နေသောလူမျိုးစုအမြောက်အများကို ငါအရှင်မြတ်သည် ဖျက်ဆီးရုပ်သိမ်းတော်မူ၍ ၎င်းတို့နောက် အခြားလူမျိုးစုကို ဖန်ဆင်းတော်မူ၏။
21|12|၁၂။	ထိုမတရားကောင်တို့သည် ငါ၏တန်ခိုးတော်ကို တွေ့ကြံုရသောအခါ တန်ခိုးတော်မှ ထွက်ပြေးကြသည်ကို ကြည့်ကြလော့။
21|13|၁၃။	သို့သော်သူတို့အား မိန့်တော်မူသည်မှာ နင်တို့မပြေးကြလင့်၊ နင်တို့အား စစ်ကြောမေးမြန်းဖို့ရာ နင်တို့ကို ညစ်ညမ်းအားလျော့စေသောဘဝသို့ ပြန်ကြလော့၊ နင်တို့နေအိမ်သို့ ပြန်သွားကြလော့။
21|14|၁၄။	သူတို့ဤသို့ငိုကြွေးမြည်တမ်းကြ၏။ ဒုက္ခပဲ အမှန်ပင်အကျွနု်ပ်တို့သည် မတရားကျူးလွန်သူများဖြစ်ကြ၏။
21|15|၁၅။	ငါသည် သူတို့အား ကောက်ပဲသီးနှံများကို ရိတ်ပြီးသောလယ်မြေကဲ့သို့ သေကြေပျက်စီးတော်မူသည့်တိုင်အောင် သူတို့၏ဟစ်အော်ငိုကြွေးခြင်းသည် ရပ်တန့်မည်မဟုတ်ချေ။
21|16|၁၆။	ငါသည် ကမ္ဘာမြေပြင်မိုးကောင်းကင်ကိုလည်းကောင်း၊ မိုးမြေစပ်ကြားရှိသမျှသောအရာများကိုလည်းကောင်း၊ ကစားစရာကဲ့သို့ဖန်ဆင်းတော်မူသည်မဟုတ်ချေ။
21|17|၁၇။	အကယ်၍ငါသည် ကစားပျော်ရွှင်လိုတော်မူခဲ့လျှင် ပျော်ရွှင်အပျင်းဖြေစရာကို အပါးတော်၌ တွေ့တော်မူမည်၊ ငါအလိုတော်မရှိချေ။
21|18|၁၈။	အကယ်၍ငါသည် သစ္စာတရားတော်အား မိစ္ဆာတရားကို တိုက်စေတော်မူ၏၊ မိစ္ဆာတရားသည် မိမိဦးခေါင်းကို ခွဲ၏၊ မုချဧကန်ပျောက်ကွယ်သွား၏၊ သင်တို့သည် အလ္လာဟ်အရှင်မြတ်အား ဘက်စပ်ပေးသောကြောင့် စိတ်ဒုက္ခ ရောက်မည်သာတည်း။
21|19|၁၉။	အလ္လာဟ်အရှင်မြတ်သည် မိုးမြေပေါ်ရှိသမျှတို့ကို စိုးပိုင်တော်မူ၏၊ အရှင်မြတ်၏အပါးတော်၌ ခစားနေကြသော ကောင်းကင်တမန်များသည် အရှင်မြတ်အား မကိုးကွယ်လောက်အောင် မာနထောင်လွှားကြသည်မဟုတ်ချေ၊ အရှင်မြတ်အား ဝတ်ပြုရာတွင်လည်း ငြီးငွေ့ကြသည်လည်းမဟုတ်ချေ။
21|20|၂ဝ။	သူတို့သည် အရှင်မြတ်အား နေ့ညမပြတ်အစဉ်အမြဲဝတ်ပြုချီးကျူးကြ၏၊ မောပန်းငြီးငွေ့ကြသည်မဟုတ်ချေ။
21|21|၂၁။	သို့မဟုတ် မိစ္ဆာမိုက်တို့သည် သေသူအား ရှင်ပြန်ထမြောက်စေတော်မူသောဘုရားများကို ကမ္ဘာမြေကြီးပေါ်မှ ရွေးချယ်ပြီးပြီလော။
21|22|၂၂။	အကယ်၍ကမ္ဘာမြေကြီးအပေါ်ဝယ် အလ္လာဟ်အရှင်မြတ်မှတပါး အခြားဘုရားများရှိခဲ့လျှင် မိုးကောင်းကင်နှင့် ကမ္ဘာမြေကြီးသည် ဖရိုဖရဲဖြစ်ရာ၏၊ ရာဇပလ္လင်တော်ကြီးအရှင်၊ အလ္လာဟ်အရှင်မြတ်သည် မိစ္ဆာဒိဌိတို့စွပ်စွဲသော အညစ်အကြေးများမှ သန့်ရှင်းစုံလင်တော်မူ၏။
21|23|၂၃။	အရှင်မြတ်သည် မိမိပြုကျင့်မှုအတွက် စစ်ကြောခြင်းခံရတော်မူမည်မဟုတ်ချေ၊ လူသားတို့သာလျှင် အစစ် အကြောခံကြရမည်ဖြစ်၏။
21|24|၂၄။	သို့မဟုတ်မိစ္ဆာမိုက်တို့သည် အလ္လာဟ်အရှင်မြတ်မှတပါး အခြားဘုရားများကို ရွေးကောက်ပြီးပြီလော၊ အို---တမန်တော်၊ သင်ဟောကြားလော့၊ ဟယ်-အချင်းတို့၊ သင်တို့ကိုးကွယ်သောဘုရားများသည် အစစ်အမှန် ဖြစ်ကြောင်းကို သက်သေသာဓကပြကြလော့၊ ဤကျမ်းတော်သည် ငါနှင့်အတူရှိသူများ၊ ငါ့အလျင်ရှေးလူဟောင်း များအဖို့အရာ အဆုံးအမတော်တည်း၊ သို့သော်သူတို့အနက် များပြားလှစွာသောသူတို့သည် သစ္စာတရားတော်ကို မသိကြချေ၊ ထို့ကြောင့်သူတို့သည် တရားတော်ကို မနှစ်သက်ကြချေ။
21|25|၂၅။	အို--မိုဟမ္မဒ်၊ သင့်အလျင်ငါသည် တမန်တော်တို့ကို သူတို့၏စိတ်နှလုံးအတွင်းတွင် ဗျာဒိတ်တော်ကို ထင်ရှားစေ တော်မူသည်မဟုတ်ချေ၊ ဗျာဒိတ်တော်ကား ငါအရှင်မြတ်မှတပါး အခြားဘုရားသခင်မရှိချေ၊ ထို့ကြောင့်ငါ့ကို သာလျှင် ကိုးကွယ်ကြလော့။
21|26|၂၆။	အယူမှားသူတို့က မဟာဂရုဏာတော်အရှင်၌ သားရတနာရှိ၏ဟူ၍ ဆိုကြ၏၊ အလ္လာဟ်အရှင်မြတ်သည် ချို့တဲ့ ခြင်းအပေါင်းမှ ကင်းတော်မူ၏၊ တန်ခိုးကြီးတော်မူ၏၊ သားတော်မရှိချေ၊ သူတို့သားတော်ဟုဆိုကြသောသူတို့ သည် အရှင်မြတ်ဂုဏ်ပြုချီးမြှင့်တော်မူသောကျေးကျွန်တော်များဖြစ်ကြ၏။
21|27|၂၇။	ဤကျေးကျွန်တို့သည် အရှင်မြတ် ဗျာဒိတ်ချတော်မူသည့်တိုင်အောင် မဟောပြောကြချေ၊ ဗျာဒိတ်တော်အတိုင်း မှသာလျှင် ဟောကြားကြ၏။
21|28|၂၈။	အရှင်မြတ်သည် သူတို့၏အတိတ်အနာဂတ်ရှေးနောက်တို့ကို သိတော်မူ၏၊ ထို့အပြင်သူတို့သည် အရှင်မြတ် လက်ခံတော်မူသောသူမှတပါး အခြားသူတစ်စုံတစ်ယောက်ကိုမျှ တောင်းပန်ကယ်နှုတ်နိုင်ကြမည်မဟုတ်ချေ၊ သူတို့သည် အရှင်မြတ်အား ကြောက်ရွံ့တုန်လှုပ်ကြ၏။
21|29|၂၉။	သူတို့အနက် အကြင်သူသည် အလ္လာဟ်အရှင်မြတ်မှတပါး ငါသည် မုချဧကန်ဘုရားဖြစ်၏ဆိုမူ၊ ထိုသူအား ငါအရှင်မြတ်သည် ငရဲဖြင့် လက်စားချေတော်မူ၏၊ ဤကဲ့သို့ငါအရှင်မြတ်သည် မကောင်းမှုပွားများသူတို့အား လက်စားချေတော်မူ၏။
21|30|၃ဝ။	မိုးမြေသည် အစကနဦးက အရာဝထ္ထုတစ်ခုတည်းသာဖြစ်ကြောင်း၊ ထို့နောက်မှ မိုးမြေကို တစ်ခုစီ ငါခွဲခြားတော် မူကြောင်း၊ သက်ရှိသတ္တဝါတို့ကို ငါ ရေမှဖန်ဆင်းတော်မူကြောင်း၊ ဤအကြောင်းအရာများကို မိစ္ဆာယုတ်တို့ မသိကြသလော၊ သူတို့သည် ယုံကြည်ကြမည်မဟုတ်ပေ။
21|31|၃၁။	ငါသည် ပထဝီမြေကြီးမတုန်မလှုပ်စေခြင်းငှာ၊ မြေပေါ်တွင် တောင်ကြီးတောင်ငယ်အသွယ်သွယ်ကို မြဲမြံစွာစီရင် ထားတော်မူ၏၊ လူသားတို့လမ်းရရှိစိမ့်ခြင်းငှာ တောင်ကြားတောင်ဝှမ်းများကို လမ်းအဖြစ်ဖန်ဆင်းတော်မူ၏။
21|32|၃၂။	ငါသည် မိုးကောင်းကင်ကို အမိုးအကာအဖြစ်ဖြင့် ဖန်ဆင်းတော်မူ၏၊ လူသားတို့အပေါ်သို့ ပြိုပျက်မကျစေရန် ထိန်းသိမ်းစောင့်ရှောက်ထားတော်မူ၏၊ သို့ပါလျက်အယူမှားသူတို့သည် အရှင်မြတ်၏ နိမိတ်လက္ခဏာအ့ံဖွယ် တော်များကို မျက်နှာနောက်ထားနေကြ၏။
21|33|၃၃။	အလ္လာဟ်အရှင်မြတ်သည် ညဉ့်၊ နေ့၊ နေ၊ လတို့ကို ဖန်ဆင်းတော်မူထသောအရှင်ဖြစ်တော်မူ၏၊ သူတို့သည် မိမိတို့ဂြိုဟ်နက္ခတ်လမ်းတွင် သွားလာလှည့်ပတ်နေကြ၏။
21|34|၃၄။	အို--တမန်တော်၊ သင့်အလျင်ရှေးလွန်လေပြီးသောကာလ၌ လူသားတို့အား မသေခြင်း၊ ထာဝရဖြစ်ခြင်းကို ငါအရှင်မြတ်ပေးတော်မူဖူးသည်မဟုတ်ချေ၊ အကယ်၍သင်ပင်လျှင် သေခြင်းတရားတို့ကို မလွန်ဆန်နိုင်လျှင် ထိုမိစ္ဆာညစ်တို့သည် မသေမပျောက်ရှိနိုင်ကြမည်လော။
21|35|၃၅။	ဝိညာဉ်တိုင်းသည် သေခြင်းတရားကို မြည်းရမည်သာတည်း၊ ငါအရှင်မြတ်သည် သင်တို့အား မကောင်းမှုဒုက္ခနှင့် သော်လည်းကောင်း၊ ကောင်းမှုသုခနှင့်သော်လည်းကောင်း ကြပ်တည်းစွာစုံစမ်းတော်မူ၏၊ ငါ့အထံတော်သို့ သင်တို့ကို ပြန်ပို့ချေမည်။
21|36|၃၆။	မယုံကြည်သူမိစ္ဆာမိုက်တို့သည် သင်တမန်တော်ကို တွေ့မြင်သောအခါ သင့်ကို ပြောင်လှောင်စရာမှတ်၍ ဤသို့ပြောဆိုကြ၏၊ အဆွေတို့ သင်တို့၏ ဘုရားများအကြောင်းကို ပြောဟောသူသည် ဤသူမဟုတ်ချေလော၊ ထို့အပြင်သူတို့သည် မဟာဂရုဏာတော်အရှင်အကြောင်းကို ဟောပြောခွင့်လုံးဝမပြုချေ။
21|37|၃၇။	လူသားသည် လျင်မြန်လောကြီးတတ်သောသတ္တဝါဖြစ်၏၊ ငါသည် မိမိ၏လက္ခဏာအ့ံဖွယ်တော်များကို သင်တို့ အား ပြသတော်မူမည်၊ သို့သော်ငါအဆောတလျင်ပြသတော်မူရန် ဆုမတောင်းကြလင့်။
21|38|၃၈။	အယူလွဲသူတို့က သင်တို့အမှန်ကို ဆိုလျှင်၊ အရှင်မြတ်၏ဂတိသစ္စာတော်သည် ဘယ်သောအခါပြည့်စုံမည်နည်းဟု မေးကြ၏။
21|39|၃၉။	အကယ်၍ထိုမိစ္ဆာမိုက်တို့သည် မိမိ၏မျက်နှာနှင့် ကျောကုန်းများမှ ငရဲမီးတို့မဖယ်ရှားနိုင်သောအချိန်၊ အကူအညီ လုံးဝမရသောအချိန်၊ ဤအချိန်ကို သိလျှင် ကောင်းလေစွ။
21|40|၄ဝ။	သူတို့သိကြမည်မဟုတ်ချေ၊ ဤအချိန်သည် ရုတ်တရက်ရှောင်တခင်သူတို့အပေါ်သို့ ကျရောက်လာ၍ သူတို့ကို သတိမေ့လျော့ကြက်သေသေစေ၏၊ သူတို့သည် ထိုအချိန်ကို တွန်းလှန်ဖယ်ရှားနိုင်မည်မဟုတ်ချေ၊ သူတို့၏ အပြစ်ဒဏ်ကိုလည်း ရွှေ့ဆိုင်းထားတော်မူမည်မဟုတ်ချေ။
21|41|၄၁။	အို--တမန်တော်၊ သင့်အလျင်ပွင့်ခဲ့ကြသောတမန်တော်တို့သည်လည်း မုချဧကန်ပြောင်လှောင်ခြင်းကို ခံရ လေ၏၊ သို့သော်သူတို့ကို မထီလေးစားပြုသောသူတို့အား ၎င်းတို့၏ပျက်ချော်မှုများက ဝိုင်းဝန်းထားကြ၏။
21|42|၄၂။	အို--တမန်တော်ပြောလော့၊ သင်တို့အား နေ့ရောညဉ့်ပါ အဘယ်သူသည် မဟာဂရုဏာတော်အရှင်မှ စောင့် ရှောက်ကာကွယ်သနည်း၊ စောင့်ရှောက်သူမရှိချေ၊ သို့သော်သူတို့သည် ၎င်းတို့၏အရှင်သခင်အား သတိရခြင်းမှ မျက်နှာလွှဲကြ၏။
21|43|၄၃။	သို့မဟုတ် သူတို့မှာ သူတို့ကို ငါအရှင်မှ ကာကွယ်မည့်ဘုရားများရှိကြသလော၊ သူတို့သည် မိမိကိုယ်ကို မိမိမကူညီနိုင်ချေ၊ သို့မဟုတ် သူတို့ကို ငါအရှင်မှ ကာကွယ်၍မရနိုင်ချေ။
21|44|၄၄။	ငါအရှင်မြတ်အား ခုခံတားဆီးနိုင်သူမရှိချေ၊ သို့သော်ငါလည်း သူတို့နှင့် သူတို့၏မိဘတို့အား အသက်ကြီးရင့်လာ သည့်တိုင်အောင် သာယာခြင်းကို ပေးသနားတော်မူ၏၊ ငါသည် မိစ္ဆာဒိဌိတို့၏နယ်ပယ်များကို တောရွာဇနပုဒ် မှစ၍ တဖြည်းဖြည်းနှိမ်နင်းလာတော်မူသည်ကို သူတို့မမြင်ကြသလော၊ ထို့ကြောင့်သူတို့သည် အောင်နိုင်သူများ ဖြစ်နိုင်ကြသလော။
21|45|၄၅။	အို--မိုဟမ္မဒ်၊ သင်သည် လူသားတို့အား ဟောပြောလော့၊ ငါသည် သင်တို့ကို အရှင်မြတ်က ငါ၏စိတ်နှလုံး အတွင်း၌ ထင်ရှားစေတော်မူသောဗျာဒိတ်တော်အားဖြင့် သတိပေးဟောပြော၏၊ သို့သော်နားပင်းသူတို့သည် သူတို့အား သတိပေးသောအခါ တရားတော်ကို မကြားကြချေ။
21|46|၄၆။	ထို့အပြင်သင်၏ကျေးဇူးတော်သခင်၏ အပြစ်ဒဏ်တော်သည် သူတို့ကို အနည်းငယ်မျှထိလျှင် သူတို့သည် ဒုက္ခပဲ ငါတို့သည် မတရားမှုကို ကျူးလွန်သူတို့အမှန်ဖြစ်၏ဟု မုချဧကန်ဝန်ခံကြလတ္တံ့။
21|47|၄၇။	ထို့အပြင်ငါသည် ရှင်ပြန်ထမြောက်ရသောနေ့တော်ကြီး၌ မည်သည့်ဝိညာဉ်ကိုမျှ မတရားမပြုစေခြင်းငှာ ဖြောင့် မတ်မှန်ကန်သောစည်းချိန်ကို အသင့်ဆင်ထားတော်မူ၏၊ အကယ်၍အကြင်သူ၏ ပြုကျင့်မှုသည် မုန်ညင်းစေ့ခန့်မျှ ရှိသော်လည်း ထိုအမှုကို ငါထင်ရှားစေတော်မူ၏၊ ထို့အပြင်စာရင်းရှင်းဖို့ရာ ငါနှင့်ပင်လုံလောက်ပြီ။
21|48|၄၈။	ထို့အပြင်ငါသည် တမန်တော်မူစာနှင့် ဟာရွန်တို့ထံ ယုတ်မြတ်နှစ်ပါးကို ပိုင်းခြားဝေဖန်စွမ်းနိုင်သောကျမ်းတော် မြတ်ကို ထုတ်ပြန်ချပေးသနားတော်မူ၏၊ ထိုကျမ်းတော်သည် မကောင်းမှုကို ကြဉ်ရှောင်သူတို့အဖို့ရာ ဝိဇ္ဇာ အလင်းရောင်နှင့် အဆုံးအမတရားတော်ဖြစ်၏။
21|49|၄၉။	ထိုသူမြတ်တို့သည် မိမိ၏အရှင်သခင်အား တိတ်ဆိတ်လျှို့ဝှက်စွာကြောက်ရွံ့ရိုကျိုးကြ၏၊ အချိန်တော်ကြီးကို အလွန်တရာကြောက်လန့်ကြ၏။
21|50|၅ဝ။	ဤကျမ်းတော်သည် ငါထုတ်ပြန်ချပေးသနားတော်မူသောမင်္ဂလာအဖြာဖြာနှင့် ပြည့်စုံသောသတိပေးကျမ်းတော် မြတ်ဖြစ်၏၊ သို့ပါလျက်သင်တို့သည် ဤကျမ်းတော်ကို မယုံကြည်၊ ဖီဆန်ကြမည်လော။
21|51|၅၁။	ငါသည် အထက်ကျော်ကာရီက တမန်တော်အေဗရာဟမ်အား သင့်တော်သောလမ်းကြောင်းကို ပေးသနားတော် မူ၏၊ ငါသည် သူတို့ကို သိတော်မူ၏။
21|52|၅၂။	သူသည် မိမိ၏ခမည်းတော်နှင့် အမျိုးသားတို့အား သင်တို့ခဝပ်ကိုးကွယ်သော ဤရုပ်ပွားဆင်းတုများသည် အဘယ်အရာများဖြစ်သနည်းဟု မေး၏။
21|53|၅၃။	သူတို့က ငါတို့သည် မိမိတို့၏ဘိုးဘွားများအား ဆင်းတုများကို ရှိခိုးပူဇော်လျက် တွေ့ကြ၏ဟု ပြန်ဆို၏။
21|54|၅၄။	ထိုအခါတမန်တော်အေဗရာဟမ်က သင်တို့နှင့်သင်တို့၏ မိဘဘိုးဘွားတို့သည် ရှင်းလင်းသောအမှားသို့ ဧကန် အမှန်ရောက်နေကြ၏ဟု ပြော၏။
21|55|၅၅။	သူတို့က သင်သည် ငါတို့ထံသို့ သစ္စာတရားတော်ကို ယူခဲ့သလော၊ သို့မဟုတ် သင်သည် လူပျက်လောဟု မေးကြ၏။
21|56|၅၆။	တမန်တော်အေဗရာဟမ်က ငါသည် လူပျက်မဟုတ်၊ သို့သော်သင်တို့၏အရှင်သခင်သည် မိုးကောင်းကင်နှင့် ကမ္ဘာမြေပြင်တို့၏ အရှင်သခင်ဖြစ်တော်မူ၏၊ အရှင်မြတ်သည် ၎င်းတို့ကို ဖန်ဆင်းတော်မူ၏၊ ငါသည် ဤ အကြောင်းကို သက်သေခံသူတို့တွင် အပါအဝင်ဖြစ်၏ဟု ပြန်ဖြေ၏။
21|57|၅၇။	ထို့အပြင်သူက ဆက်လက်၍ပြောသည်မှာ အလ္လာဟ်အရှင်မြတ်၏ တန်ခိုးတော်ကြောင့် သင်တို့သည် ကျောခိုင်း၍ ထွက်ခွာသွားသောအခါ ငါသည် သင်တို့၏ရုပ်ပွားများကို လှည့်ဖြားမည်။
21|58|၅၈။	ထိုအခါသူသည် ရုပ်ပွားအကြီးဆုံးမှတပါး အခြားသောရုပ်ပွားများကို အစိတ်စိတ်အပိုင်းပိုင်းချိုးဖဲ့ဖျက်ဆီး၏၊ ထိုသို့ပြုခြင်းမှာ သူတို့သည် ရုပ်ပွားများထံ ပြန်ကောင်းပြန်လိမ့်မည်ဖြစ်သောကြောင့်တည်း။
21|59|၅၉။	ထိုသူတို့က ငါတို့ဘုရားများကို အဘယ်သူသည် ဤသို့စော်ကားသနည်း၊ စော်ကားသူသည် မုချဧကန်ဒုစရိုက် မကောင်းမှုပြုသူဖြစ်ရမည်ဟု ဆိုကြ၏။
21|60|၆ဝ။	သူတို့ဆက်လက်ပြောသည်မှာ လုလင်ပျိုတစ်ယောက်သည် ငါတို့ဘုရားများအကြောင်းပြောသံကို ငါတို့ကြား၏၊ သူ့ကို အေဗရာဟမ်ဟု ခေါ်သည်။
21|61|၆၁။	သူတို့က တဖန်ဆိုသည်မှာ သို့ပါလျှင် လူထုက သက်သေခံနိုင်ဖို့ရာ ထိုအေဗရာဟမ်ကို လူထုရှေ့သို့ ဆွဲထုတ် ကြလော့။
21|62|၆၂။	သူတို့က မေးသည်မှာ အို--အေဗရာဟမ်၊ ငါတို့ဘုရားများကို စော်ကားသူသည် သင်ပင်ဖြစ်သလော။
21|63|၆၃။	သူက ပြန်ပြောသည်မှာ သူတို့အကြီးအကဲဤဆင်းတုက စော်ကားဖျက်ဆီး၏၊ သူတို့စကားပြောနိုင်လျှင် သူတို့အား မေးမြန်းပါလော့။
21|64|၆၄။	ထိုအခါ သူတို့သည် အေဗရာဟမ်ထံမှ ခွဲခွာလျက် စည်းဝေးပြီးလျှင် မှတ်သားကြလော့၊ သင်တို့ပင်လျှင် အမှားပြုသူများဖြစ်ကြ၏ဟု ဆိုကြ၏။
21|65|၆၅။	ထို့နောက်သူတို့သည် အ့ံအားကြီးသင့်ပြီးလျှင် အို--အေဗရာဟမ်၊ ဤဘုရားများသည် စကားမပြောနိုင်ကြောင်း ကို သင်ကောင်းစွာသိ၏ဟု ပြောကြ၏။
21|66|၆၆။	ထိုအခါသူဟောပြောသည်မှာ ဟယ်-အချင်းတို့၊ သို့ပါလျက်သင်တို့သည် အလ္လာဟ်အရှင်မြတ်မှတပါး သင်တို့ကို ကောင်းကျိုးဆိုးကျိုးလုံးဝမပေးနိုင်သောဘုရားပျက်တို့ကို မြတ်နိုးကိုးကွယ်ကြသလော။
21|67|၆၇။	သင်တို့နှင့်တကွ အလ္လာဟ်အရှင်မြတ်မှတပါး သင်တို့ကိုးကွယ်သောဘုရားပျက်များသည် ရှက်ဖွယ်ဖြစ်ကြ၏၊ သင်တို့၌ ဆင်ခြင်တုံတရားမရှိသလော။
21|68|၆၈။	ဤဟောပြောချက်ကို ကြားသည်နှင့်တပြိုင်နက်သူတို့ကြွေးကြော်ကြသည်မှာ ဟယ်-အချင်းတို့၊ သင်တို့တစ်စုံ တစ်ရာပြုလုပ်လိုပါလျှင် သင်တို့သည် အေဗရာဟမ်ကို မီးလောင်တိုက်သွင်း၍ မိမိတို့ဘုရားများကို ထောက်ခံ ကြလော့။
21|69|၆၉။	ငါအရှင်မြတ်က အို--မီး၊ သင်သည် အေဗရာဟမ်အတွက် အေးချမ်းသာယာခြင်းနှင့် မင်္ဂလာဖြစ်လော့ဟု မီးအား ဗျာဒိတ်ပေးတော်မူ၏။
21|70|၇ဝ။	ထို့နောက်သူတို့သည် အေဗရာဟမ်ကို လှည့်ဖြားလိုကြသည်၊ သို့ရာတွင် ငါအရှင်မြတ်သည် သူတို့အား ပိုမို ဆုံးရှုံးသူများဖြစ်စေတော်မူ၏။
21|71|၇၁။	ငါအရှင်မြတ်သည် တမန်တော်အေဗရာဟမ်နှင့် တမန်တော်လွတ်တို့အား ကယ်နှုတ်တော်မူ၍ လူသားအပေါင်း တို့ကို ငါအရှင်မြတ် ကောင်းကြီးမင်္ဂလာပြုသောနယ်မြေသို့ ယူဆောင်လာခဲ့တော်မူ၏။
21|72|၇၂။	ထို့အပြင်ငါသည် တမန်တော်အေဗရာဟမ်အား အစ္စဟတ်က်ခေါ်သားရတနာနှင့် ယာကွတ်ခေါ်မြေးရတနာကို ပေးသနားတော်မူ၏၊ ငါအရှင်မြတ်သည် သူတို့နှစ်ဦးစလုံးကို တရားစောင့်ရှောက်သောသူတော်ကောင်းဖြစ်စေ တော်မူ၏။
21|73|၇၃။	ထို့အပြင်ငါသည် သူတို့အား ငါ၏အမိန့်ဗျာဒိတ်တော်အားဖြင့် လမ်းပြသောအကြီးအကဲများဖြစ်စေတော်မူ၏၊ ထို့အပြင်ငါသည် သူတို့၏စိတ်နှလုံးအတွင်း၌ ဗျာဒိတ်တော်ကို ထင်ရှားစေတော်မူ၏၊ ဗျာဒိတ်တော်က သုစရိုက် ကောင်းမှုပွားများရန် ဆွလားသ်ဝတ်ပြုရန်နှင့် ဇကားသ်အလှုပေးကမ်းရန် ပညတ်၏၊ ထို့အပြင် သူတို့သည် ငါ့အားသာလျှင် ရှိခိုးဝတ်ပြုကြသူများဖြစ်ကြ၏။
21|74|၇၄။	ငါသည် တမန်တော်လွတ်အား ပိုင်းခြားဝေဖန်တတ်သောဉာာဏ်၊ သိတတ်သောဉာာဏ်ကို ပေးသနားတော်မူ၏၊ ထို့အပြင်ငါသည် သူ့အား ရှက်ကြောက်ရွံရှာဖွယ်ရာသောအကျင့်ယုတ်အကျင့်ဆိုးများကို ကျူးလွန်သောအသင်း သားများသည် ဒုစရိုက်မကောင်းမှုနှင့် ကာမသုမိစ္ဆာစာရကို ပြုကျင့်သူများဖြစ်ကြ၏။
21|75|၇၅။	ထို့အပြင်ငါသည် တမန်တော်လွတ်အား ငါ၏ ဂရုဏာနိုင်ငံတော်ကြီးအတွင်းသို့ ယူဆောင်ခဲ့၏၊ မှတ်သား ကြလော့၊ သူသည် တရားတော်ကို စောင့်ရှောက်သူတို့ဘောင်တွင် အပါအဝင်ဖြစ်၏။
21|76|၇၆။	တဖန်ရှေးကာလက တမန်တော်နူဟိုသည် ငါအရှင်မြတ်ထံ ငိုကြွေးပန်ထွာသောအခါ၊ ငါသည် သူတောင်းသော ဆုကို ပေးသနားတော်မူ၏၊ သူနှင့်တကွသူ၏ အိမ်သူအိမ်သားတို့ကို အလွန်ကြီးကျယ်သောဘေးဒုက္ခမှ ကယ်နှုတ်တော်မူ၏။
21|77|၇၇။	ငါသည် သူ့အား ငါ၏တရားတော်များကို မယုံကြည်သောလူများထံမှ ကယ်တင်တော်မူ၏၊ မှတ်သားကြလော့၊ ထိုသူတို့သည် မတရားသူများဖြစ်၍ ငါသည် သူတို့အားလုံး ရေနှစ်မြုပ်သေစေတော်မူ၏။
21|78|၇၈။	တဖန်တမန်တော်ဒါဝတ်(ဒ)နှင့် တမန်တော်စိုလိုင်မာန်တို့သည် ထွန်ယက်စိုက်ပျိုးထားသောလယ်အတွင်းသို့ ညဉ့်အချိန်တွင် လူများတို့၏ သိုးများဝင်စားဖျက်ဆီးသောအမှု၌ တရားစီရင်ဆုံးဖြတ်ကြ၏၊ သူတို့၏ဆုံးဖြတ်ချက် ကို ငါအရှင်သိတော်မူ၏။
21|79|၇၉။	တဖန်ငါသည် တမန်တော်စိုလိုင်မာန်အား ထိုအမှုကို ကောင်းစွာသိနားလည်စေတော်မူ၏၊ ထို့အပြင်ထိုတမန် တော်နှစ်ဦးစလုံးကိုပင် ငါသည် ဝေဖန်တတ်သောဉာာဏ်၊ သိတတ်သောဉာာဏ်ကို ပေးသနားတော်မူ၏၊ ထို့အပြင် ငါသည် တောင်များ၊ ငှက်များကို တမန်တော်ဒါဝတ်(ဒ)နှင့်တကွ အရှင်မြတ်အား ချီးကျူးတသစေတော်မူ၏၊ ငါသည် ထိုအရာများကို ငါစီရင်ပြုလုပ်သူတည်း။
21|80|၈ဝ။	တဖန်ငါသည် သင်တို့စစ်မက်ယှဉ်ပြိုင်တိုက်ခိုက်ရာ၌ သင်တို့ကို ကာကွယ်ဖို့ရာ သံချပ်အကျႌလုပ်သောအတတ်ကို တမန်တော်ဒါဝတ်(ဒ်)အား သွန်သင်တော်မူ၏။
21|81|၈၁။	တဖန်ငါသည် လေကို တမန်တော်စိုလိုင်မာန်၏အမိန့်အတိုင်း တိုက်ခိုက်ရန် စီမံခန့်ခွဲတော်မူ၏၊ ထိုလေသည် သူ၏အမိန့်အတိုင်း ငါ ကောင်းကြီးမင်္ဂလာပြုတော်မူသောနယ်ပယ်သို့ တိုက်ခတ်လေ၏၊ ငါသည် အရာခပ်သိမ်း ကုန်တို့ကို သိတော်မူ၏။
21|82|၈၂။	တဖန်ငါသည် ရှိုင်တန်နတ်ဘီလူးများကို ထိုတမန်တော်၏ အလုပ်အကျွေးဖြစ်စေတော်မူ၏၊ ထိုဘီလူးများအနက် အချို့သည် တမန်တော်စိုလိုင်မာန်အဖို့အရာ ပုလဲသန္တာစသောရတနာတို့ကို သမုဒ္ဒရာပင်လယ်အတွင်းမှ ငုတ်ယူ ကြ၏၊ အခြားအလုပ်အကိုင်များကိုလည်း လုပ်ကိုင်ကြ၏၊ ငါသည် ထိုနတ်ဆိုးတို့ကို ထိန်းသိမ်းအုပ်ချုပ်သူ ဖြစ်တော်မူ၏။
21|83|၈၃။	တဖန်တမန်တော်အိုင်ယူး(ဘ်)၊ သူသည် မိမိ၏အရှင်သခင်အား ကြွေးကြော်တင်လျှောက်သည်မှာ အို---အကျွနု်ပ်၏ ကျေးဇူးတော်သခင်၊ အကျွနု်ပ်သည် အတိဒုက္ခရောက်နေပါရပါ၏၊ အရှင်မြတ်သည် သနားဂရုဏာ ပြသူတကာတို့တွင် အထွဋ်အခေါင်ဖြစ်တော်မူထသော မဟာဂရုဏာတော်အရှင်ဖြစ်တော်မူပါ၏။
21|84|၈၄။	ငါသည် ထိုတမန်တော်၏ ဆုတောင်းပဋ္ဌနာကို ကြားတော်မူ၍ သူခံစားနေရသောဘေးဒုက္ခကို ဖယ်ရှားပစ်တော် မူ၏၊ ထို့အပြင်ငါသည် သူ့အား မိမိဆုံးရှုံးနေသောအိမ်ထောင်သူအိမ်ထောင်သားနှင့်တကွ အလားတူများကို ပေးသနားတော်မူ၏၊ ဤသို့စီရင်တော်မူခြင်းသည် ငါ၏ကောင်းကြီးမင်္ဂလာတော်တည်း၊ ကိုးကွယ်သူတို့မှတ်သား အားရှိဖို့ရာလည်းဖြစ်၏။
21|85|၈၅။	တဖန်တမန်တော်အစ္စမာအီလ်၊ တမန်တော်အစ်ဒရစ်၊ တမန်တော်ဇွတ်ကစ်(ဖ်)လေ့တို့အကြောင်းကိုလည်း ဖော်ပြ လော့၊ သူတို့အားလုံးသည် သည်းခံသူများဘောင်မှ ဖြစ်ကြ၏။
21|86|၈၆။	ထို့အပြင်ငါသည် သူတို့အားလုံးကို မိမိ၏ ဂရုဏာတော်နိုင်ငံအတွင်းသို့ သွတ်သွင်းချီးမြှင့်တော်မူ၏၊ မှတ်သား ကြလော့၊ သူတို့သည် တရားစောင့်သောသူတော်မြတ်တို့အထဲမှာ ဖြစ်ကြသည်။
21|87|၈၇။	တဖန်တမန်တော်ယူနွတ်(စ်)အကြောင်းကို ဖော်ပြလော့၊ သူသည် စိတ်မာန်ဒေါသအမျက်ချောင်းချောင်းထွက် လျက် ထွက်ပြေးလေ၏၊ ငါသည် သူ၏အပေါ်၌ တန်ခိုးအာဏာမရှိဟု သူသည် ထင်မှတ်လေ၏၊ သို့သော် သူသည် အမှောင်ထုအတွင်းမှ အို--အကျွနု်ပ်၏အရှင်သခင်၊ အရှင်မှတပါး အခြားအရှင်သခင်မရှိပါ၊ အရှင်သည် ချို့တဲ့ခြင်းကင်း၍ တန်ခိုးကြီးတော်မူပါ၏၊ အကျွနု်ပ်သည် အမှန်ပင်မတရားမှုပြုကျင့်မိပါပြီဟု ဝန်ချငိုကြွေး တောင်းပန်၏။
21|88|၈၈။	ထိုအခါငါအရှင်မြတ်သည် သူ၏ဆုတောင်းပဋ္ဌနာကို ကြားတော်မူပြီးလျှင် သူ့အား ဘေးဒုက္ခမှ ကယ်နှုတ်တော် မူ၏၊ ငါသည် ယုံကြည်သူတို့အား ဤကဲ့သို့ပင်ကယ်တင်တော်မူ၏။
21|89|၈၉။	တဖန်တမန်တော်ဇကရီယာ၊ သူသည် သူ၏အရှင်သခင်အထံတော်၌ ဆုတောင်းပဋ္ဌနာပြုသည်မှာ အို--- အကျွနု်ပ်၏ကျေးဇူးတော်သခင်၊ အရှင်သည် သာလွန်မြင့်မြတ်သောအမွေစားအမွေခံဖြစ်တော်မူငြားသော်လည်း အကျွနု်ပ်ကို သားမဲ့သမီးမဲ့ပစ်ထားတော်မမူပါလင့်။
21|90|၉ဝ။	ထိုအခါငါသည် သူ၏ဆုတောင်းပဋ္ဌနာကို ကြားတော်မူ၍ သူ့အား ယဟ်ယာကို ပေးသနားတော်မူ၏၊ သူ၏ ဇနီးမိန်းမကိုလည်း သားမွေးဖို့ရာ ပြုပြင်ပေးတော်မူ၏၊ မှတ်သားကြလော့၊ သူတို့သည် ကုသိုလ်ကောင်းမှုကို အပြိုင်အဆိုင်ပွားများကြ၏၊ သူတို့သည် ငါ့အထံတော်၌ မျှော်လင့်ခြင်း၊ ကြောက်ရွံ့ခြင်းများနှင့် ဆုတောင်းကြ၏၊ သူတို့သည် ငါ့အား ကျိုးနွံနာခံကြ၏။
21|91|၉၁။	တဖန်သူမသည် ယောက်ျားမထိသေးသောကညာအစစ်ဖြစ်၏၊ ငါသည် သူမ၏ ဝမ်းတွင်းသို့ ငါ၏ဝိညာဉ်မှ အသက်ဝိညာဉ်တစ်ခုကို မှုတ်သွင်းတော်မူ၏၊ သူမနှင့်တကွ သူမ၏သားတော်ကို လူသားအပေါင်းတို့အတွက် နိမိတ်လက္ခဏာအ့ံဖွယ်တော်ဖြစ်စေတော်မူ၏။
21|92|၉၂။	မှတ်သားကြလော့၊ သင်တို့၏ဤဘာသာအယူဝါဒမှာ တစ်ခုတည်းသောဘာသာဖြစ်၏၊ ငါသည် သင်တို့၏ အရှင်သခင်ဖြစ်တော်မူ၏၊ ငါ့ကိုသာလျှင် ဦးညွတ်ကိုးကွယ်ကြလော့။
21|93|၉၃။	တဖန်သူတို့သည် မိမိတို့အလယ်ကြားတွင် မိမိတို့ဘာသာအယူဝါဒကို အစိတ်စိတ်အမွှာမွှာခွဲပစ်ခဲ့ကြ၏၊ သို့ငြား သော်လည်း သူတို့အားလုံးပင် ငါ့အထံတော်သို့ ပြန်ကြရမည်သာတည်း။
21|94|၉၄။	ထိုအခါအကြင်သူသည် ကောင်းမှုကုသိုလ်ပြု၍ ယုံကြည်သူဖြစ်အ့ံ၊ ထိုသူ၏ ကြိုးစားမှုကို ပယ်ရှားမည်မဟုတ်ချေ၊ မှတ်သားကြလော့၊ ငါသည် ဤအမှုများကို သူ့အတွက် စာရင်းတင်ထားတော်မူ၏။
21|95|၉၅၊၉၆။	ထို့အပြင်ငါအရှင်မြတ်ပျက်စီးသေကြေစေတော်မူပြီးသော လူ့အစုအဖွဲ့များတို့အပေါ်၌ တားမြစ်ခြင်းတစ်ခုပြဋ္ဌာန်း ထားတော်မူ၏၊ ထိုပြဋ္ဌာန်းချက်မှာကား သူတို့သည် ယာဂျူး(ဂျ်)နှင့် မာဇု(ဂျ်)တို့ကို လွှတ်မပစ်သည့်တိုင်အောင် သူတို့သည် ရှင်ပြန်ထမြောက်ရမည်မဟုတ်၊ ထိုသို့လွှတ်ပစ်ထားသောအခါ သူတို့သည် သချုႋင်းအတွင်းမှ လျင်မြန်စွာထွက်လာကြရလိမ့်မည်။
21|96|၉၅၊၉၆။	ထို့အပြင်ငါအရှင်မြတ်ပျက်စီးသေကြေစေတော်မူပြီးသော လူ့အစုအဖွဲ့များတို့အပေါ်၌ တားမြစ်ခြင်းတစ်ခုပြဋ္ဌာန်း ထားတော်မူ၏၊ ထိုပြဋ္ဌာန်းချက်မှာကား သူတို့သည် ယာဂျူး(ဂျ်)နှင့် မာဇု(ဂျ်)တို့ကို လွှတ်မပစ်သည့်တိုင်အောင် သူတို့သည် ရှင်ပြန်ထမြောက်ရမည်မဟုတ်၊ ထိုသို့လွှတ်ပစ်ထားသောအခါ သူတို့သည် သချုႋင်းအတွင်းမှ လျင်မြန်စွာထွက်လာကြရလိမ့်မည်။
21|97|၉၇။	ထို့အပြင်ဂတိသစ္စာမှန်တော်သည် နီးကပ်လာသည်၊ ထိုအခါကြည့်ကြလော့၊ အယူလွဲသူမိစ္ဆာမိုက်တို့သည် ကြောက်ရွံ့ထိတ်လန့်ခြင်းဖြင့် မျက်လုံးမျက်ဆံပြူးပြူးထွက်၍ ငေးကြည့်နေကြလတ္တံ့၊ ထို့အပြင်သူတို့မြည်တမ်း ညည်းညူကြမည်မှာ အကျွနု်ပ်တို့ဒုက္ခတွေ့ကြပြီ၊ အကျွနု်ပ်တို့သည် ဤအရာကို မေ့မေ့ပျောက်ပျောက်နေခဲ့ကြ လေပြီ၊ စင်စစ်အားဖြင့် အကျွနု်ပ်တို့သည် မတရားကျင့်ကြံသူများဖြစ်ကြ၏။
21|98|၉၈။	အို--သင်ရုပ်ပွားဆင်းတုဝါဒီတို့၊ မှတ်သားကြလော့၊ သင်တို့နှင့်တကွ အရှင်မြတ်မှတပါး သင်တို့ကိုးကွယ်သော ဘုရားပျက်တို့သည် အဝီစိငရဲမီး၏ လောင်စာထင်းများသာဖြစ်ကြ၏၊ သင်တို့သည် ငရဲမီးထဲသို့ လားကြရမည်။
21|99|၉၉။	အကယ်၍သင်တို့၏ဘုရားပျက်များသည် ဘုရားများဖြစ်ခဲ့လျှင် သူတို့သည် ငရဲမီးသို့ လာမည်မဟုတ်ချေ၊ သို့သော်သူတို့အားလုံးသည် ငရဲမီးထဲတွင် နေထိုင်ကြရလိမ့်မည်။
21|100|၁ဝဝ။	ငရဲတွင် သူတို့၏ဝေစုမှာ ငိုကြွေးခြင်းဖြစ်၏၊ သူတို့သည် နားမကြားကြချေ။
21|101|၁ဝ၁။	မှတ်သားကြလော့၊ အကြင်သူတို့ထံသို့ ရှေးအချိန်ကာလက ငါ့ထံမှ ကောင်းကြီးမင်္ဂလာတော်ခံစားကြရအ့ံ၊ ထိုသူတို့မူကား ဤငရဲမီးမှ ကောင်းစွာဝေးကြရလိမ့်မည်။
21|102|၁ဝ၂။	မိမိတို့ဆန္ဒရှိရာတွင် နေထိုင်သောအခါ သူတို့သည် ငရဲမှ အသံအနည်းငယ်မျှကြားရမည်မဟုတ်ချေ။
21|103|၁ဝ၃။	မဟာကြောက်လန့်ဖွယ်ကြီးသည် သူတို့အား ပူဆွေးစေမည်မဟုတ်၊ ကောင်းကင်တမန်တို့က သူတို့အား ဤနေ့ သည် သင်တို့ကို ဂတိသစ္စာပြုထားတော်မူသောသင်တို့၏ နေ့တော်ကြီးပေတည်းဟုဆိုလျက် ခရီးဦးကြိုဆို ဧည့်ခံကြလိမ့်မည်။
21|104|၁ဝ၄။	ထိုနေ့တော်ကြီး၌ ငါအရှင်မြတ်သည် စာရင်းတင်သူသည် ရေးပြီးသောစက္ကူပေလွှာကို လိပ်ခေါက်သကဲ့သို့ မိုးကောင်းကင်ကို လိပ်ခေါက်တော်မူမည်၊ ငါသည် စကြဝဠာခပ်သိမ်းကုန်တို့ကို ရှေးဦးပထမဖန်ဆင်းတော်မူ သကဲ့သို့ အသစ်တဖန်ဖန်ဆင်းတော်မူမည်၊ ဤသို့ပြုလုပ်တော်မူခြင်းသည် ငါထားတော်မူသောဂတိသစ္စာတော် အတိုင်းပင်ဖြစ်၏။ မှတ်သားကြလော့၊ ငါသည် ယင်းသို့ဖန်ဆင်းခြင်းကို ပြုတော်မူမည်သာတည်း။
21|105|၁ဝ၅။	ငါသည် ကျမ်းတော်၌ သမ္မာတရားတော်ကို ပညတ်တော်မူပြီးသည့်နောက် တရားတော်ကို စောင့်ရှောက်သော ငါ့ကျေးတော်မျိုးကျွန်တော်မျိုးတို့သည် ဤမဟာပထဝီမြေကြီးကို အမွေခံစားရကြမည်ဟု ရေးထားတော်မူ၏။
21|106|၁ဝ၆။	မှတ်သားကြလော့၊ ဤကုရ်အာန်ကျမ်းတော်သည် တရားတော်ကို အမြတ်တနိုးစောင့်စည်းသူတို့အဖို့အရာ ထင်ရှားသောဗျာဒိတ်တော်ဖြစ်၏။
21|107|၁ဝ၇။	ငါသည် သင်တမန်တော်ကို လူသားတို့အဖို့အရာ ကောင်းကြီးမင်္ဂလာတော်အဖြစ်ဖြင့်မှတပါး အခြားအဖြစ်ဖြင့် စေလွှတ်တော်မူသည်မဟုတ်ချေ။
21|108|၁ဝ၈။	အို--တမန်တော်၊ ဟောကြားလော့၊ အကျွနု်ပ်၏စိတ်နှလုံးအိမ်တွင် ထင်ရှားစေသောဗျာဒိတ်တော်မှာကား သင်တို့၏ အလ္လာဟ်အရှင်မြတ်သည် တစ်ဆူတည်းသောအရှင်သခင်ဖြစ်တော်မူ၏ဟူ၍ဖြစ်၏၊ ထို့ကြောင့်သင်တို့ သည် အလ္လာဟ်အရှင်မြတ်အား ကျိုးနွံနာခံကြမည်လော။
21|109|၁ဝ၉။	သို့သော်သူတို့သည် မနှစ်သက်ငြင်းဆန်လျှင် သင်ဟောကြားလော့၊ သင်တို့အား ဂတိပေးထားတော်မူသော နေ့တော်ကြီးသည် နီးကပ်လာသည်ကိုသော်လည်းကောင်း၊ ဝေးကွာသေးသည်ကိုသော်လည်းကောင်း ငါမသိငြား သော်လည်း ငါသည် သင်တို့အားလုံးကို သတိပေးဟောပြောပြီးပြီ။
21|110|၁၁ဝ။	မှတ်သားကြလော့၊ အလ္လာဟ်အရှင်မြတ်သည် အတိအလင်းထုတ်ဖော်ပြောဆိုသည်ကိုသော်လည်းကောင်း၊ သင်တို့လျှို့ဝှက်ထားသည်ကိုသော်လည်းကောင်း၊ သိတော်မူ၏။
21|111|၁၁၁။	ထို့အပြင်အကျွနု်ပ်မသိချေ၊ သို့သော်ထိုအခြင်းအရာသည် သင်တို့အား စုံစမ်းခြင်းနှင့် ခေတ္တခဏပျော်ရွှင်စရာ ဖြစ်ကောင်းဖြစ်လတ့ံ။
21|112|၁၁၂။	တမန်တော်တင်လျှောက်သည်မှာ အို--အကျွနု်ပ်၏အရှင်သခင်၊ အရှင်သည် တရားသဖြင့် စီရင်ဆုံးဖြတ်တော် မူပါ၊ အကျွနု်ပ်တို့၏ ကျေးဇူးတော်သခင်သည် မဟာဂရုဏာတော်အရှင်ဖြစ်တော်မူ၏၊ သင်တို့သည် အရှင်မြတ် အား မတရားစွပ်စွဲကြ၏၊ ထိုစွပ်စွဲချက်များကို ဖယ်ရှားရန် အရှင်မြတ်၏ စောင့်ရှောက်ခြင်းကျေးဇူးတော်ကို ဆုတောင်းရသည်သာတည်း။
22|1|၁။	အို--လူသားအပေါင်းတို့၊ သင်တို့၏အရှင်သခင်အား ကြောက်ရွံ့ရိုကျိုးကြလော့၊ မှတ်သားကြလော့၊ အချိန် တော်ကြီး၏ ငလျင်တုန်လှုပ်ခြင်းသည် အလွန်ကြီးကျယ်ကြောက်မက်ဖွယ်ကောင်း၏။
22|2|၂။	ထိုအချိန်ကို သင်တို့မြင်ရသောနေ့၌ နို့စို့ကလေးရှိသောမိခင်တို့သည် သားငယ်သမီးငယ်တို့ကို သတိမရ မေ့လျော့မည်၊ သင်မိုဟမ္မဒ်သည် လူသားအပေါင်းတို့ကို ယစ်မူးတွေဝေနေသကဲ့သို့ တွေ့မြင်ရမည်၊ သို့သော် သူတို့သည် မယစ်မူးချေ၊ အလ္လာဟ်အရှင်မြတ်သည် သူတို့အပေါ်၌ အလွန်ပြင်းထန်တော်မူလိမ့်မည်။
22|3|၃။	လူသားတို့အနက် အသိတရားမရှိပဲ အလ္လာအရှင်မြတ်နှင့်စပ်လျဉ်း၍ ငြင်းခုံပြောဆိုပြီးလျှင် တော်လှန်သော ရှိုင်တန်မာရ်နတ်နောက်သို့ တကောက်ကောက်လိုက်သူရှိ၏။
22|4|၄။	ရှိုင်တန်မာရ်နတ်နှင့်စပ်လျဉ်း၍ အလ္လာဟ်အရှင်မြတ်၏ ခတ်နှိပ်တော်မူသောဗျာဒိတ်တော်မှာကား အကြင်သူသည် ရှိုင်တန်မာရ်နတ်နှင့် အဆွေခင်ပွန်းဖွဲ့အ့ံ၊ ထိုသူအား ရှိုင်တန်မာရ်နတ်သည် လမ်းမှားသို့ အမှန်အကန်သွေးဆောင် ပြီးလျှင် ငရဲမီးအပြစ်ဒဏ်သို့ ညွှန်မည်သာတည်း။
22|5|၅။	အို--လူသားအပေါင်းတို့၊ အကယ်၍သင်တို့သည် ရှင်ပြန်ထမြောက်ရမည့်အကြောင်း၌ ယုံမှားသံသယရှိကြလျှင် သင်တို့မှတ်သားကြလော့၊ ငါသည် သင်တို့အား မြေမှုန့်မှ ထို့နောက်ကလကရေကြည်အစက်တစ်စက်မှ ထို့ နောက်သွေးခဲတစ်ခဲမှ ထို့နောက်ပုံသဏ္ဍာန်မဲ့နှင့် ပုံသဏ္ဍာန်ရှိသောအသားတုံးကလေးမှ ဖန်ဆင်းတော်မူ၏၊ ယင်းသို့ဖန်ဆင်းတော်မူခြင်းကား သင်တို့အား ငါတန်ခိုးတော်ကို ထင်ရှားစေဖို့ရာဖြစ်၏၊ ငါသည် အလိုတော်ရှိရာ သူတို့ကို နေ့လရက်သတ်မှတ်ပိုင်းခြားတော်မူသောအချိန်ကာလစေ့ရောက်သည့်တိုင်အောင် အမိ၏သားအိမ် တွင်း၌ ကိန်းအောင်းတည်နေစေတော်မူ၏၊ နေ့လစေ့သောအခါ သင်တို့အား အမိဝမ်းမှ မွေးဖွားစေတော်မူ၏၊ တဖန်သူငယ်အဖြစ်က အရွယ်ရောက်သည့်တိုင်အောင် ငါကြီးပြင်းစေတော်မူ၏၊ သင်တို့အနက် သူအချို့တို့မှာ သက်ရွယ်နုနယ်စဉ်ကပင် ကွယ်လွန်သေဆုံးကြရ၏၊ အချို့တို့မှာ သက်ရွယ်ကြီးရင့်အိုမင်းမစွမ်းဖြစ်အောင် အသက်ရှည်၍ သတိလစ်ဟင်းသူငယ်ပြန်ရသူအဖြစ်သို့ ရောက်စေတော်မူ၏၊ အို--တမန်တော်မိုဟမ္မဒ်၊ သင် သည် ပထဝီမြေကို သွေ့ခြောက်သရောင်းနေသည်ကို မြင်ရ၏၊ ငါသည် ထိုသွေ့ခြောက်သောမြေပေါ်၌ မိုးရေကို ရွာသွန်းစေရာ အမျိုးမျိုးသောသစ်ပင်၊ ပန်းပင်စသည်ကို လှပတင့်တယ်ရှုချင်ဖွယ်ဖြစ်အောင် စိမ်းလန်းစိုပြေစွာ ပေါက်ရောက်ကြ၏။
22|6|၆။	ယင်းသို့ဖန်ဆင်းတော်မူခြင်းကား မုချဧကန်အလ္လာဟ်အရှင်မြတ်သည် တရားမှန်ဖြစ်တော်မူသောကြောင့်၊ မှတ် သားကြလော့၊ အရှင်မြတ်သည် သေသူအပေါင်းတို့ကို အမှန်ရှင်စေတော်မူ၏၊ အရာခပ်သိမ်းတို့အတွက် မုချဧကန်ပြုစွမ်းနိုင်တော်မူ၏။
22|7|၇။	အချိန်တော်ကြီးဆိုက်ရောက်လာမည်ဖြစ်သောကြောင့် ဤအကြောင်းကို ယုံမှားသံသယမရှိနိုင်ချေ၊ ထိုနေ့တော် ကြီး၌ အလ္လာဟ်အရှင်မြတ်သည် သချုႋင်းတွင်း၌ ရှိနေသောသူသေအပေါင်းတို့ကို ရှင်ပြန်ထမြောက်စေတော်မူ လိမ့်မည်ဖြစ်သောကြောင့်ဖြစ်၏။
22|8|၈။	လူသားတို့အနက် သူတစ်ဦးတစ်ယောက်ရှိ၏၊ ထိုသူသည် အသိတရားသော်လည်းကောင်း၊ လမ်းညွှန်ပြခြင်း သော်လည်လည်းကောင်း မခံစားရ၊ အလင်းပြကျမ်းတော်သော်လည်းကောင်း၊ မရှိပဲလျက် အလ္လာဟ်အရှင်မြတ် နှင့်စပ်လျဉ်း၍ အငြင်းအခုံပြု၏။
22|9|၉။	သူသည် သူတပါးကို လှည့်စားစိမ့်သောငှာ အလ္လာဟ်အရှင်မြတ်၏ လမ်းတော်မှ ကြီးမားသောမာန်မာနနှင့် လှည့်သွား၏၊ ထိုသူအတွက် ဤလောကမျက်မှောက်ဘဝ၌ အရှက်တကွဲအသရေပျက်ခြင်းသာရှိ၏၊ ရှင်ပြန် ထမြောက်ရသောနေ့တော်ကြီး၌ ငါသည် သူ့အား လောင်ကျွမ်းခြင်းအပြစ်ဒဏ်တော်ကို မြည်းစမ်းစေတော်မူသည်၊
22|10|၁ဝ။	ထိုအခါသူ့အား အမိန့်တော်မူမည်မှာ ဤဒဏ်တော်သည် နင်၏လက်နှစ်ဘက်တင်ကြိုပို့ထားသောပြုကျင့်မှု အတွက်ဖြစ်၏၊ အကြောင်းမူကားအလ္လာဟ်အရှင်မြတ်သည် မိမိ၏ကျေးကျွန်များကို မတရားနှိပ်စက်ကလူ ပြုတော်မူသောအရှင်မဟုတ်သောကြောင့်တည်း။
22|11|၁၁။	လူသားတို့အနက် သူတစ်ဦးတစ်ယောက်ရှိ၏၊ ထိုသူသည် နှစ်ခွသောစိတ်နှင့်သာ အလ္လာဟ်အရှင်မြတ်အား ခဝပ်ကိုးကွယ်၏၊ ထိုသူသည် လောကီစည်းစိမ်ရရှိသောအခါ၊ သာသနာတော်၌ ရောင့်ရဲတင်းတိမ်ပျော်မွေ့၏၊ သို့သော်ဘေးဥပါဒ်အားဖြင့် စုံစမ်းခြင်းကို ခံရသောအခါ သူသည် တရားတော်ကို စွန့်လွှတ်၏၊ ထိုသူသည် ဤဘဝနောင်ဘဝ၊ နှစ်ဘဝများကို ဆုံးရှုံး၏၊ ဤသည်ကား ဆုံးရှုံးခြင်းတည်း။
22|12|၁၂။	ထိုသူသည် အလ္လာဟ်အရှင်မြတ်မှတပါး မိမိအား ကျိုးပြစ်မတတ်စွမ်းနိုင်သောဘုရားတုများကို ရှိခိုးပူဇော်၏၊ ယင်းအမှုကား မဟာအမှားကြီးဖြစ်၏။
22|13|၁၃။	ထိုသူသည် ဘုရားတုကို ကိုးကွယ်၏၊ ထိုဘုရား၏ ဘေးဥပါဒ်သည် သူ၏အကျိုးကျေးဇူးထက် သာ၍နီးသည်၊ စင်စစ်အားဖြင့် ထိုဘုရားသည် မကောင်းသောကာကွယ်သူ၊ မကောင်းသောအဆွေခင်ပွန်းမုချဖြစ်သည်။
22|14|၁၄။	မှတ်သားကြလော့၊ အလ္လာဟ်အရှင်မြတ်သည် ယုံကြည်၍ သုစရိုက်ကောင်းမှုပြုကျင့်သူတို့အား သုခဥယျာဉ်တော် များသို့ ဝင်စေတော်မူ၏၊ ထိုဥယျာဉ်တော်များအောက်၌ စိမ့်စမ်းရေမြောင်းအယာဉ်အထွေထွေစီးဆင်းလျက် ရှိ၏၊ မှတ်သားကြလော့၊ အလ္လာဟ်အရှင်မြတ်သည် မိမိကြံရွယ်သည့်အတိုင်း စီရင်တော်မူ၏။
22|15|၁၅။	အကြင်သူက အလ္လာဟ်အရှင်မြတ်သည် တမန်တော်မိုဟမ္မဒ်အား ဤဘဝနောင်ဘဝနှစ်ဖြာသောဘဝတွင် စောင်မ တော်မူမည်မဟုတ်ဟု တွေးတောလတ့ံ၊ ထိုသူအား ကြိုးတစ်ချောင်းကို မိုးကောင်းကင်အထိ ဆန့်စေလော့၊ ထို့နောက်ထိုကြိုးကို ဖြတ်စေလော့၊ ထိုသူသည် မိမိ၏ဥပါယ်တမျည်သည့် သူ့အား ဒေါသထွက်စေသောအရာကို ဖယ်ပစ်နိုင်သလားကို ကြည့်စေလော့။
22|16|၁၆။	ဤကဲ့သို့ငါသည် ကုရ်အာန်ကျမ်းတော်မြတ်ကို ရှင်းလင်းသောနှုတ်ကပတ်တော်များအဖြစ်ဖြင့် ထုတ်ပြန်ချပေး သနားတော်မူ၏၊ အမှန်မှာ အလ္လာဟ်အရှင်မြတ်သည် အလိုတော်ရှိသူအား လမ်းပြတော်မူ၏။
22|17|၁၇။	မှတ်သားကြလော့၊ ဤကုရ်အာန်ကျမ်းတော်မြတ်ကို ယုံကြည်သူများ၊ ယဟူဒီများ၊ စာဘီယင်များ၊ ခရစ်ယာန် ဘာသာဝင်များ၊ မဂျူစီများ၊ ရုပ်ပွားဆင်းတုကို ကိုးကွယ်သူများစသည့်ဖြင့် လူမျိုးအသီးသီးရှိကြ၏၊ အလ္လာဟ် အရှင်မြတ်သည် ရှင်ပြန်ထမြောက်ရသောနေ့တော်ကြီး၌ ထိုလူမျိုးအသီးသီးတို့အလည်ကြားတွင် စီရင်ဆုံးဖြတ် တော်မူလိမ့်မည်။ မှတ်သားကြလော့၊ အလ္လာဟ်အရှင်မြတ်သည် အရာခပ်သိမ်းကုန်တို့အပေါ်၌ သက်သေဖြစ်တော် မူ၏။
22|18|၁၈။	အို--တမန်တော်၊ ကမ္ဘာမြေပြင်နှင့် မိုးကောင်းကင်တွင် ရှိရှိသမျှကို နေ၊ လ၊ နက္ခတာရာတို့၊ တောင်များ၊ သစ်ပင်များ၊ တိရိစ္ဆာန်များ အရေအတွက်များလှစွာသောလူသားတို့အလုံးစုံတို့သည် အလ္လာဟ်အရှင်မြတ်အား ပျဝပ်ကိုးကွယ်ကြသည်ကို သင်မြင်သည်မဟုတ်လော၊ ကျန်များလှစွာသောလူသားတို့သည်လည်း အပြစ်ဒဏ် အမှန်အကန်သင့်ကြ၏၊ အကြင်သူအား အလ္လာဟ်အရှင်မြတ်ရှုံ့ချတော်မူအ့ံ၊ ထိုသူအား ဂုဏ်ပြုမည့်တစ်စုံ တစ်ယောက်မျှမရှိချေ၊ မှတ်သားကြလော့၊ အလ္လာဟ်အရှင်မြတ်သည် အလိုတော်ရှိရာကို စီရင်တော်မူ၏။
22|19|၁၉။	ဤလူနှစ်ဦးတို့သည် သူတို့၏အရှင်သခင်နှင့်စပ်လျဉ်း၍ အချင်းဖြစ်ပွားသောရန်သူနှစ်ဦးဖြစ်ကြ၏၊ သို့သော် မိစ္ဆာမိုက်တို့မှာမူကား မီးအတိပြီးသောအဝတ်အစားကို ရရှိကြလိမ့်မည်၊ ပွက်ပွက်ဆူသောအရည်ကိုလည်း သူတို့ဦးခေါင်းထက်သို့ သွန်းလောင်းလိမ့်မည်။
22|20|၂ဝ။	ထိုအဝတ်အရည်များကြောင့် သူတို့ဝမ်းတွင်း၌ ရှိရှိသမျှတို့နှင့် အသားအရေအားလုံးတို့ပင် အရည်ပျော်၍ ကျလိမ့်မည်။
22|21|၂၁။	ထို့အပြင်သူတို့အတွက် မီး သံ တုတ်ကောက်များလည်းအသင့်ရှိ၏။
22|22|၂၂။	သူတို့သည် သူတို့၏ဝေဒနာကြီးများကြောင့် ငရဲမှ ထွက်ပြေးသောအခါတိုင်း သူတို့ကို ငရဲမီးအတွင်းသို့ တဖန်မောင်းထုတ်၍ ဟယ်-သူမိုက်တို့၊ မီးလောင်ကျွမ်းခြင်းဒဏ်ကို မြည်းကြလော့ဟု မိန့်တော်မူလတံ့။
22|23|၂၃။	မှတ်သားကြလော့၊ အလ္လာဟ်အရှင်မြတ်သည် ယုံကြည်၍ ကောင်းမှုပွားများသူတို့အား သုခဘုံဥယျာဉ် တော်များ အတွင်း ဝင်စေတော်မူမည်၊ ထိုဥယျာဉ်တော်များအောက်တွင် စိမ့်စမ်းချောင်းမြောင်းအယဉ်အထွေထွေစီးဆင်း လျက်ရှိ၏၊ သုခဘုံတွင် သူတို့သည် ရွှေလက်ကောက်ပုလဲရတနာနှင့် ပိုးဖဲအဝတ်အစားများကို ဆင်မြန်းကြ ရလတ့ံ။
22|24|၂၄။	သူတို့အား သန့်ရှင်းသာယာနာပျော်ဖွယ်သောစကားသို့ ညွှန်ပြတော်မူ၏၊ သူတို့ကို ချို့တဲ့ခြင်းကင်း၍ တန်ခိုး ကြီးမားတော်မူသောအရှင်၏ လမ်းတော်သို့ ညွှန်ပြတော်မူ၏။
22|25|၂၅။	မှတ်သားကြလော့၊ မယုံကြည်၍ သူတပါးအား အလ္လာဟ်အရှင်မြတ်၏ လမ်းတော်နှင့် အရှင်မြတ်၏ ဘေးမဲ့ ကျောင်းတော်မှ တားမြစ်ကာဆီးထားသောသူတို့နှင့် ထိုကျောင်းတော်ကြီးတွင် မတရားပြုကျင့်သူတို့အား ငါသည် အလွန်ပြင်းပြနာကျင်ဖွယ်သောအပြစ်ဒဏ်ကြီးကို မြည်းစေတော်မူမည်၊ ထိုကျောင်းတော်ကြီးကို ကျေးလက်သား၊ မြို့သားမဟူ၊ လူသားအားလုံးတို့ဆွလားသ်ဝတ်ကို ဘေးမဲ့ပြုဖို့ရာ ငါအရှင်မြတ်စီမံပြဋ္ဌာန်း ထားတော်မူ၏။
22|26|၂၆။	အို--တမန်တော်၊ မှတ်သားလော့၊ ငါသည် တမန်တော်အေဗရာဟမ်အား ကျောင်းတော်ကြီးတည်ရာနေရာဌာန ကို သတ်မှတ်ပေးသနားတော်မူ၏၊ ငါက အို--အေဗရာဟမ်၊ သင်သည် တစ်စုံတစ်ခုသောဝထ္ထုကိုမှ ငါနှင့် တန်းတူတွဲဖက်ခြင်းမပြုလင့်၊ ကျောင်းတော်ကြီးကို လှည့်ပတ်သူ၊ ကျောင်းတော်ကြီးတွင် ဆွလားသ်ဝတ်ပြုရာတွင် မတ်မတ်ရပ်သူပျပ်ဝပ်ဦးချသူစသည့်အပေါင်းအဖို့အရာ ငါ၏ကျောင်းတော်ကြီးကို စင်ကြယ်သန့်ရှင်းအောင် သုတ်သင်ရှင်းလင်းထားရှိရမည်ဟု မိန့်တော်မူ၏။
22|27|၂၇။	အို--တမန်တော်၊ သင်သည် ဤကျောင်းတော်ကြီးသို့ ဟဂျ်ပြုရမည့်အကြောင်းကို လူသားအပေါင်းတို့အား ကြေငြာလော့၊ သူတို့သည် သင့်ထံသို့ ခြေလျင်သော်လည်းကောင်း၊ ကြံလှီပိန်ခြောက်သောကုလားအုတ်တိရိစ္ဆာန် များကို စီးနင်း၍သော်လည်းကောင်း၊ အရပ်လေးမျက်နှာမှ လာကြလိမ့်မည်။
22|28|၂၈။	လူသားတို့သည် မိမိတို့အကျိုးဖြစ်ထွန်းစေသောအရာများကို တွေ့မြင်ကြရန် ယင်းသို့လာကြလိမ့်မည်၊ သူတို့သည် သတ်မှတ်ထားသောရက်များ၌ အလ္လာဟ်အရှင်မြတ်ပေးသနားတော်မူသော အခြေလေးချောင်းတိရိစ္ဆာန်များအပေါ် ၌ ငါ၏နာမတော်ကို ရွတ်ဖတ်ရန် လာကြလိမ့်မည်၊ ထိုအခါသင်တို့သည် သားကောင်၏ အသားများကို မိမိ တို့လည်း စားသုံးကြလော့၊ ကံဆိုးလှသောသူဆင်းရဲတို့ကိုလည်း ကျွေးမွေးကြလော့။
22|29|၂၉။	ထို့နောက်ဟဂျ်ပြုသူတို့သည် မိမိကိုယ်ကို သန့်စင်စေကြလော့၊ အဓိဋ္ဌာန်ပြုကြလော့၊ ရှေ့လက်ဟောင်းကျောင်း တော်ကြီးကို လှည့်ခြင်းဝတ်များကို ပြုကြလော့။
22|30|၃ဝ။	ယင်းအချက်သည် အလ္လာဟ်အရှင်မြတ်၏ ပညတ်တော်ဖြစ်၏၊ အကြင်သူသည် အရှင်မြတ်နှင့်သက်ဆိုင်ရာများကို အမြတ်တနိုးလေးစားစောင့်ရှောက်အ့ံ၊ ထိုသူသည် အရှင်မြတ်၏ မျက်နှာတော်၌ ကောင်းမြတ်မည်၊ သင်တို့အား မသန့်ရှင်းဟု ဗျာဒိတ်တော်များလာပြီးသော တိရိစ္ဆာန်များမှတပါး အခြားခြေလေးချောင်းတိရိစ္ဆာန်များသည် သင်တို့အဖို့ တရားဝင်သောအစာဖြစ်၏၊ ထို့အပြင်ရုပ်ပွားဆင်းတုများကိုးကွယ်ခြင်း၊ အညစ်အကြေးနှင့် မုသား စကားဆိုခြင်းကို ရှောင်ကြဉ်ကြလော့။
22|31|၃၁။	သင်တို့သည် အရှင်မြတ်အားသာ ကိုးကွယ်ကြလော့၊ အရှင်မြတ်အား ဖက်စပ်သူများမပေးကြလင့် အကြောင်း မူကား အရှင်မြတ်အား ဖက်စပ်သူများပေးသောသူမိုက်တို့သည် ကောင်းကင်မှ စောက်ထိုးမိုးမျှော်ကျလာ၍ ငှက်များကို ထိုးဆွကိုက်ဖဲ့စားခြင်းခံရသူကဲ့သို့ဖြစ်ရ၏၊ သို့မဟုတ်လေပြင်းမုန်တိုင်းက ဝေးရာအရပ်သို့ တိုက်ခတ် ပစ်ချသူကဲ့သို့ဖြစ်ရ၏။
22|32|၃၂။	ယင်းအချက်သည် အလ္လာဟ်အရှင်မြတ်၏ ပညတ်တော်ဖြစ်၏၊ အကြင်သူသည် အရှင်မြတ်၏ သာဓကတော် များကို ရိုသေလေးစားအ့ံ၊ ထိုလေးစားခြင်းသည် စိတ်နှလုံးများ၏ လှိုက်လှိုက်လှဲလှဲတရားကြည်ညိုမှုမှ အမှန် ဖြစ်၏။
22|33|၃၃။	သတ်မှတ်ထားသောအချိန်ကာလအတွင်း ထိုအလှုကောင်တို့သည် သင်တို့အဖို့အရာအကျိုးဖြစ်စေ၏၊ ထို့နောက် ၎င်းတို့ကို လှုဒါန်းဖို့ရာ ရှေးလက်ဟောင်းကျောင်းတော်ကြီးသို့ ယူဆောင်လာကြရ၏။
22|34|၃၄။	ငါသည် လူသားတို့အား အစားအစာအဖို့ ပေးသနားတော်မူသောခြေလေးချောင်းတိရိစ္ဆာန်များအပေါ်၌ အရှင် မြတ်၏ နာမတော်ကို ရွတ်ဖတ်စေခြင်းငှာ ငါသည် လူမျိုးလူမျိုးတိုင်းအတွက် ကျင့်စဉ်တရားကို ပညတ်ထား တော်မူ၏၊ သင်တို့၏အလ္လာဟ်သည် တစ်ဆူတည်းသောအရှင်သခင်ဖြစ်တော်မူ၏၊ ထို့ကြောင့်အရှင်မြတ်အား ကျိုးနွံနာခံကြလော့၊ အို--တမန်တော်၊ နှိမ့်ချသူတို့အား ကောင်းသောသတင်းများကို ပေးလော့။
22|35|၃၅။	ထိုသူတို့သည် အလ္လာဟ်အရှင်မြတ်၏ နာမတော်ကို ကြားရသောအခါ သူတို့၏စိတ်နှလုံးများသည် ကြောက်ရွံ့ တုန်လှုပ်ကြ၏၊ မည်သည့်အဖြစ်အပျက်ကျရောက်စေကာမူ သည်းခံခြင်းရှိကြ၏၊ ဆွလားသ်ဝတ်ပြုကြ၏၊ ငါပေးသနားတော်မူသောစည်းစိမ်ဥစ္စာများမှ သုံးစွဲကြ၏။
22|36|၃၆။	ကုလားအုပ်တိရိစ္ဆာန်များ၊ ငါသည် ၎င်းတို့ကို သင်တို့အဖို့ အလ္လာဟ်အရှင်မြတ်အား လှုသောပစ္စည်းများတွင် အပါအဝင်ဖြစ်စေတော်မူ၏၊ ၎င်းတို့၌ သင်တို့အတွက် အကျိုးများများရှိ၏၊ ထို့ကြောင့်၎င်းတို့ကို စီတန်းထားသော အခါ ၎င်းတို့အပေါ်၌ အလ္လာဟ်အရှင်မြတ်၏နာမတော်ကို တသရွတ်ဖတ်သရဇ္ဈာယ်ကြလော့၊ ထို့နောက်၎င်းတို့ သေ၍ ၎င်းတို့၏နံဘေးသည် မြေပေါ်သို့ လဲကျသည်ရှိသော် ၎င်းတို့၏အသားများအနက် အချို့ကို သင်တို့ စားသုံး၍ အချို့ကို ဘုန်းတောင်းယာစကာများနှင့် သူဆင်းရဲများအား ကျွေးမွေးကြလော့၊ သင်တို့သည် ငါ၏ ကျေးဇူးတော်ကို ချီးကျူးဖို့ရာ ယင်းသို့ ငါသည် တိရိစ္ဆာန်များကို သင်တို့၏သြဇာခံဖြစ်စေတော်မူ၏။
22|37|၃၇။	၎င်းတို့၏ အသားနှင့်အသွေးများသည် အလ္လာဟ်အရှင်မြတ်ထံတော်သို့ မရောက်ကြချေ၊ သို့သော်သင်တို့၏ သဒ္ဒါကြည်ညိုခြင်းသည် အရှင်မြတ်အထံတော်သို့ ရောက်ရှိ၏၊ အလ္လာဟ်အရှင်မြတ်သည် သင့်အား လမ်းမှန်ကို ပြသခြင်းတည်းဟူသောကျေးဇူးတော်ကို ချီးကျူးဖို့ရာ ငါသည် ယင်းသို့တိရိစ္ဆာန်များကို သင်တို့လက်အောက်ခံ ဖြစ်စေတော်မူ၏၊ အို--မိုဟမ္မဒ်၊ သင်သည် သူတော်ကောင်းတို့အား ကောင်းမြတ်သောသတင်းများကို ပေးကြလော့။
22|38|၃၈။	မှတ်သားကြလော့၊ အလ္လာဟ်အရှင်မြတ်သည် အယူမှန်သူတို့အား ကာကွယ်စောင့်ရှောက်တော်မူ၏၊ မှတ်သား ကြလော့၊ အလ္လာဟ်အရှင်မြတ်သည် သစ္စာဖောက်ကျေးစွပ်သူတို့ကို ချစ်မြတ်နိုးတော်မမူချေ။
22|39|၃၉။	မတရားနှိပ်စက်ခံရသောကြောင့် စစ်တိုက်သူတို့အား စစ်တိုက်ခွင့်ကို ပေးသနားတော်မူ၏၊ အလ္လာဟ်အရှင်မြတ် သည် သူတို့အား အောင်နိုင်ခြင်းကို မုချဧကန်ပေးစွမ်းနိုင်တော်မူ၏။
22|40|၄ဝ။	အကျွနု်ပ်၏အသက်သခင်ကျေးဇူးရှင်သည် အလ္လာဟ်အရှင်မြတ်ဖြစ်သည်ဟု ဆိုသောကြောင့် ထိုသူတို့သည် မိမိတို့မြို့ရွာနေအိမ်များမှ မတရားပြည်နှင်ဒဏ်ခံရကြ၏၊ အကယ်၍အလ္လာဟ်အရှင်မြတ်သည် အချို့သောသူဆိုး သူမိုက်တို့၏ ပြုမူချက်ကို အချို့သောသူကောင်းသူလိမ္မာတို့နှင့် တားဆီးကန့်ကွက်တော်မမူပဲ လျစ်လျူရှုနေတော် မူပါလျှင် ရသေ့တို့သီတင်းသုံးနေထိုင်ရာတောရကျောင်းများ၊ ခရစ်ယာန်လူမျိုးတို့ဘုရားရှိခိုးကျောင်းများ၊ ယဟူဒီ လူမျိုးတို့ဝတ်ကျောင်းများ၊ မိုအ်မင်န်ပသီတို့၏ ဗလီကျောင်းများသည် အမှန်အကန်ဖျက်ဆီးဖြိုဖျက်ခြင်းခံကြ ရလတ့ံ၊ အလ္လာဟ်အရှင်မြတ်၏ နာမတော်ကို မကြာခဏရွတ်ဖတ်သရဇ္ဈာယ်ကြ၏၊ အလ္လာဟ်အရှင်မြတ်သည် မိမိအား ကူညီစောင့်ရှောက်သောသူတို့ကို မုချဧကန်စောင်မတော်မူ၏၊ မှတ်သားကြလော့၊ အလ္လာဟ်အရှင်မြတ် သည် ခွန်အားဗလရှိတော်မူ၏၊ အနန္တတန်ခိုးတော်ရှိတော်မူ၏။
22|41|၄၁။	အကယ်၍ငါအရှင်မြတ်က သူတို့အား ကမ္ဘာမြေပေါ်တွင် တန်ခိုးအာဏာပေးသနားတော်မူလျှင် ထိုသူတို့သည် ဆွလားသ်ဝတ်ပြုခြင်း၊ ဇကားသ်အလှုကို ပေးခြင်း၊ သနားကြင်နာခြင်းကို ဆင့်ဆိုအားပေးခြင်း၊ မကောင်း ဆိုးသွမ်းမှုကို တားမြစ်ကန့်ကွက်ခြင်းများကို ပြုကြ၏၊ အမှန်မှာ အမှုအခင်းများ၏ ပြီးဆုံးရာသည် အလ္လာဟ် အရှင်မြတ်ဖြစ်တော်မူ၏။
22|42|၄၂။	အို--မိုဟမ္မဒ်၊ သူတို့သည် သင့်ကို မယုံကြည်ငြင်းပယ်လျှင် သင့်အထက်ပွင့်လေပြီးသောငါ၏တမန်တော်များ ကိုလည်း တမန်တော်နူဟို၏လူများ၊ အားဒ်လူမျိုးများနှင့် စမူးဒ်လူမျိုးများသည် ငြင်းဆန်ခဲ့ပြီ။
22|43|၄၃။	ထို့အပြင်တမန်တော်အေဗရာဟမ်၏ လူများ၊ တမန်တော်လွတ်၏ လူများလည်း ငြင်းပယ်ခဲ့ပြီ။
22|44|၄၄။	ထို့အပြင် မဒယန်မြို့သူမြို့သားတို့လည်း ငြင်းဆန်ခဲ့ပြီ၊ တမန်တော်မူစာကိုလည်း မယုံကြည်ငြင်းဆန်ခဲ့ပြီ၊ သို့သော်ငါသည် မိစ္ဆာဒိဋ္ဌိတို့အား အချိန်ပေးတော်မူ၏၊ ထို့နောက်ငါသည် သူတို့ကို ဖမ်းဆီးအပြစ်ပေးတော်မူ၏၊ ငါ၏ စက်ဆုတ်ရွံရှာတော်မူခြင်းသည် အလွန်ကြောက်မက်ဖွယ်ကောင်း၏။
22|45|၄၅။	ငါအရှင်မြတ်သည် ဒုစရိုက်မကောင်းမှု၌ နစ်မွန်းနေသောမြို့ရွာနယ်ပယ်များကို ဖျက်ဆီးတော်မူလိုက်၏၊ ထိုနေရပ် တို့သည် ယခုတိုင်ပျက်စီးယိုယွင်းလျက်ရှိကြ၏၊ များစွာသောစွန့်ပစ်ထားသည့်ရေတွင်း၊ မြစ်နှင့်ပြအိုးများလည်း ရှိကြ၏။
22|46|၄၆။	ဤအယူမှားသူတို့သည် ကမ္ဘာမြေပေါ်တွင် ခရီးသွားလာ၍ မကြည့်ရှုကြသလော၊ သူတို့တွင် သံဝေဂရဖို့ရာ စိတ်နှလုံး၊ ကြားဖို့ရာနားများမရှိကြသလော၊ စင်စစ်အားဖြင့်၎င်းတို့၏ မျက်စိများကန်းသည်မဟုတ်၊ ၎င်းတို့၏ ရင်ဘတ်အတွင်းရှိ စိတ်နှလုံးများကန်းခြင်းဖြစ်၏။
22|47|၄၇။	ဤမိစ္ဆာမိုက်တို့သည် သင့်အား အပြစ်ဒဏ်မြန်မြန်ပေးရန် တောင်းဆိုကြလတ့ံ၊ အလ္လာဟ်အရှင်မြတ်သည် မိမိဂတိသစ္စာတော်ကို ဖျက်တော်မမူချေ၊ သို့သော်မှတ်သားကြလော့၊ အလ္လာဟ်အရှင်မြတ်၏ အထံတော်၌ တစ်နေ့သည် သင်တို့အရေအတွက်အားဖြင့် နှစ်တစ်ထောင်နှင့်တူမျှ၏။
22|48|၄၈။	ငါအရှင်မြတ်သည် ဒုစရိုက်မကောင်းမှုတွင် နစ်မွန်းနေသောမြို့ရွာနယ်ပယ်အမြောက်အမြားကို ကြာကြာ သည်းခံတော်မူ၏။ ထို့နောက်ငါသည် သူတို့ကို ဖမ်းဆီးတော်မူ၏၊ အပြန်ခရီးသည် ငါ့ထံသို့တည်း။
22|49|၄၉။	အို--တမန်တော် ဟောကြားလော့၊ ဟယ်-လူသားအပေါင်းတို့၊ ငါသည် သင်တို့အား သတိပေးသူရိုးရိုး သာဖြစ်၏။
22|50|၅ဝ။	အကြင်သူတို့သည် ယုံကြည်၍ သုစရိုက်မှုကို ပွားများအ့ံ၊ ထိုသူတို့အတွက် အပြစ်လွှတ်ခြင်းနှင့် ပေါများကြွယ်ဝ သောစည်းစိမ်ချမ်းသာတို့ရှိ၏။
22|51|၅၁။	သို့သော်ငါ၏ နှုတ်ကပတ်တော်များကို ခုခံပယ်ဖျက်ရန် ကြိုးစားသူတို့မှာမူကား ငရဲမီးကို တရားသဖြင့် ပိုင်ဆိုင်သူ များဖြစ်ကြ၏။
22|52|၅၂။	အို--တမန်တော်၊ သင်၏အထက်အဆက်ဆက်သောတမန်တော်တို့ကို ငါအရှင်မြတ်စေလွှတ်တော်မူ၏၊ ထို တမန်တော်တို့သည် ငါ၏ဗျာဒိတ်တော်များကို ရွတ်ဖတ်သောအခါ ရှိုင်တွာန်မာရ်နတ်သည် ထိုတရားတော်များကို ခုခံတိုက်ခိုက်ရန် ဖြားယောင်းသွေးဆောင်၏၊ သို့သော်အလ္လာဟ်အရှင်မြတ်သည် ရှိုင်တန်မာရနတ်၏ အကြံ အစည်ကို ဖျက်ဆီးတော်မူ၏၊ အလ္လာဟ်အရှင်မြတ်သည် မိမိချပေးသနားတော်မူသောကျမ်းတော်မြတ်ကို တည် စေတော်မူ၏၊ အလ္လာဟ်အရှင်မြတ်သည် သိတော်မူ၏၊ လိမ္မာတော်မူ၏။
22|53|၅၃။	အလ္လာဟ်အရှင်မြတ်သည် ရှိုင်တန်မာရ်နတ်၏ အကြံပေးချက် စိတ်နှလုံးတွင် အယူဝါဒရောဂါစွဲကပ်သူများနှင့် စိတ်နှလုံးမာမြင်းသူတို့အား လှည့်ဖြားဖို့ရာ ဖြစ်စေတော်မူ၏၊ မှတ်သားကြလော့၊ ဒုစရိုက်မှုကျူးလွန်သူတို့သည် အတိအလင်းဂုဏ်းကွဲသူများဖြစ်၏။
22|54|၅၄။	ပညာဉာာဏ်ပေးသနားတော်မူခြင်းခံရသောသူတို့ကိုမူကား ကုရ်အာန်ကျမ်းတော်မြတ်မှာ သင်၏အသက်သခင် ကျေးဇူးရှင် မုချဧကန်ချပေးသနားတော်မူသောသစ္စာတော်ဖြစ်ကြောင်းကို သိစေတော်မူ၏၊ ထို့အပြင်သူတို့သည် ကျမ်းတော်မြတ်ကို ယုံကြည်လျက် သူတို့၏ စိတ်နှလုံးများသည် အရှင်မြတ်အား နှိမ့်ချကျိုးနွံကိုးစားဖို့ရာ စီရင်တော်မူ၏၊ မှတ်သားကြလော့၊ အလ္လာဟ်အရှင်မြတ်သည် ယုံကြည်ကိုးစားသူတို့အား လမ်းမှန်သို့ အမှန် ညွှန်နေတော်မူ၏။
22|55|၅၅။	ထို့အပြင်မယုံကြည်သူတို့က အချိန်တော်ကြီးသည် သူတို့အပေါ်သို့ ရုတ်တရက်ရှောင်တခင်ဆိုက်ရောက်လာသည့် တိုင်အောင် သို့မဟုတ် ပျက်စီးခြင်းအပေါင်းနှင့်တွေ့ကြံုနေရသောနေ့တော်ကြီး၏ အပြစ်ဒဏ်သည် သူတို့အပေါ် သို့ ကျရောက်လာသည့်တိုင်အောင် ကုရ်အာန်ကျမ်းတော်မြတ်ကို ယုံမှားသံသယရှိခြင်းကို ရပ်တန့်ကြလိမ့်မည် မဟုတ်ချေ။
22|56|၅၆။	ထိုနေ့တော်ကြီး၌ အချုပ်အခြာအာဏာသည် အလ္လာဟ်အရှင်မြတ်အဖို့သာတည်း၊ အရှင်မြတ်သည် လူသားတို့ အလည်ကြား၌ စီရင်ဆုံးဖြတ်တော်မူလိမ့်မည်၊ ယုံကြည်၍ ကုသိုလ်ကောင်းမှုပွားသူတို့သည် သုခဥယျာဉ်တော် များတွင် နေထိုင်ကြရလိမ့်မည်။
22|57|၅၇။	သို့သော်မယုံကြည်ပဲ ငါ၏ကျမ်းတော်ကို ငြင်းခုံသူတို့၊ သူတို့အတွက်မူကား အလွန်ရှက်ဖွယ်ကောင်းသောအပြစ် ဒဏ်ရှိ၏။
22|58|၅၈။	အကြင်သူတို့သည် အလ္လာဟ်အရှင်မြတ်၏ သာသနာတော်အတွက် မိမိတို့မြို့ရွာနေရပ်မှ ထွက်ပြေးပြီးနောက် အသတ်ခံရကြအ့ံ၊ သို့မဟုတ် အလိုအလျောက်ကွယ်လွန်သေဆုံးကြအ့ံ၊ ထိုသူတို့အား အလ္လာဟ်အရှင်မြတ်သည် ကောင်းမြတ်သောစည်းစိမ်ရိက္ခာကို အမှန်အကန်ပေးသနားတော်မူလိမ့်မည်၊ မှတ်သားကြလော့၊ အလ္လာဟ်အရှင် မြတ်သည် စည်းစိမ်ရိက္ခာပေးသနားသောသူတို့တွင် အထွဋ်အခေါင်ဖြစ်တော်မူ၏။
22|59|၅၉။	အမှန်မှာ အလ္လာဟ်အရှင်မြတ်သည် ထိုသူတို့အား မိမိတို့နှစ်သက်မြတ်နိုးသောဝင်ခြင်းဖြင့် ဝင်စေတော်မူလိမ့်မည်၊ မှတ်သားကြလော့၊ အလ္လာဟ်အရှင်မြတ်သည် မုချသိတော်မူ၏၊ ဧကန်အလိုလိုက်တော်မူ၏။
22|60|၆ဝ။	ယင်းသို့အမှန်ဖြစ်၏၊ ထို့အပြင်အကြင်သူသည် မိမိနစ်နာဆုံးရှုံးရသလောက် လက်စားချေလို၏၊ ထို့နောက် သူသည် တဖန်မတရားညှင်းဆဲခြင်းကို ခံရအ့ံ၊ အလ္လာဟ်အရှင်မြတ်သည် ထိုသူအား စောင်မတော်မူအ့ံ၊ မှတ်သားကြလော့၊ အလ္လာဟ်အရှင်မြတ်သည် နူးည့ံသိမ်မွေ့တော်မူ၏၊ အပြစ်လွှတ်တော်မူ၏။
22|61|၆၁။	ယင်းကဲ့သို့စောင်မတော်မူခြင်းကား အလ္လာဟ်အရှင်မြတ်သည် ညဉ့်အချိန်ကာလကို နေ့အတွင်းသို့၊ နေ့အချိန် ကာလကို ညဉ့်အတွင်းသို့ သွတ်သွင်းတော်မူသောကြောင့်တည်း၊ အလ္လာဟ်အရှင်မြတ်သည် ကြားတော်မူသော အရှင်၊ မြင်တော်မူသောအရှင်ဖြစ်တော်မူသောကြောင့်တည်း။
22|62|၆၂။	ထို့အပြင်အလ္လာဟ်အရှင်မြတ်သည် အစစ်အမှန်ဖြစ်တော်မူသောကြောင့်တည်း၊ အရှင်မြတ်မှတပါး မိစ္ဆာမိုက်တို့ ကိုးကွယ်သောဘုရားများသည် အစစ်အမှန်မဟုတ်သောကြောင့်တည်း၊ အလ္လာဟ်အရှင်မြတ်သည် အတိုင်းထက် အလွန်ကြီးကျယ်မြင့်မြတ်တော်မူသောအရှင်ဖြစ်သောကြောင့်တည်း။
22|63|၆၃။	အလ္လာဟ်အရှင်မြတ်သည် အထက်မိုးကောင်းကင်မှ ကမ္ဘာကြီးပေါ်သို့ မိုးကို ရွာသွန်းစေတော်မူခြင်း၊ ထိုမိုးရွာသွန်း ပြီးနောက် နံနက်မိုးသောက်တွင် ပထဝီမြေကြီးသည် စိမ်းလန်းစွတ်စိုလာခြင်းတို့ကို သင်မမြင်သလော၊ မှတ်သား ကြလော့၊ အလ္လာဟ်အရှင်မြတ်သည် နက်နဲသိမ်မွေ့တော်မူ၏၊ သိမြင်တော်မူ၏။
22|64|၆၄။	အလ္လာဟ်အရှင်မြတ်သည် အထက်မိုးကောင်းကင်နှင့် အောက်ကမ္ဘာမြေကြီးပေါ်ဝယ် ရှိရှိသမျှတို့ကို သိမ်းရုံးစိုးပိုင် တော်မူ၏၊ မှတ်သားကြလော့၊ အလ္လာဟ်အရှင်မြတ်သည် ဇာတိပကတိအားဖြင့် ကုံလုံပြည့်စုံတော်မူ၏၊ အ့ံချီးမဆုံး ဖြစ်တော်မူ၏။
22|65|၆၅။	အလ္လာဟ်အရှင်မြတ်သည် မဟာပထဝီမြေပြင်ပေါ်ဝယ် ရှိရှိသမျှတို့ကို သင်တို့အား ကျိုးနွံစေတော်မူသည်ကို သင်တို့မမြင်ကြသလော၊ လှေသင်္ဘောစသည်တို့သည် အရှင်မြတ်၏အမိန့်တော်အားဖြင့် ပင်လယ်သမုဒ္ဒရာ ရေလမ်းဖြတ်သန်းသွားကြရကုန်၏၊ အရှင်မြတ်သည် မိမိ၏အမိန့်တော်မရှိပဲလျက် မိုးကောင်းကင်ကို မြေပေါ်သို့ အလိုအလျောက်ပြိုပျက်၍ မကျရအောင် ထိန်းစောင့်တော်မူ၏၊ မှတ်သားကြလော့၊ အလ္လာဟ်အရှင်မြတ်သည် လူသားတို့အဖို့အရာ မဟာဂရုဏာတော်အရှင်၊ အနန္တကောင်းကြီးမင်္ဂလာတော်အရှင်သခင်ဖြစ်တော်မူ၏။
22|66|၆၆။	အလ္လာဟ်အရှင်မြတ်သည် သင်တို့ကို အသက်ရှင်စေတော်မူသောအရှင်၊ ထို့နောက်သေစေတော်မူမည့်အရှင်၊ တဖန်ရှင်ပြန်ထမြောက်စေတော်မူမည့်အရှင်ဖြစ်တော်မူ၏၊ မှတ်သားကြလော့၊ လူသားသည် ကျေးဇူးကန်းသူ အမှန်ဖြစ်၏။
22|67|၆၇။	ငါအရှင်မြတ်သည် လူမျိုးတိုင်းကို ၎င်းတို့လိုက်နာဆောင်ရွက်ဖို့ရာ ကျင့်စဉ်များချပေးသနားတော်မူခဲ့ပြီ၊ ဤသူ တို့အား သာသနာတော်ရေးနှင့်စပ်လျဉ်း၍ သင့်အား မငြင်းခုံကြစေလင့်၊ သို့သော်သူတို့အား သင်၏ အသက် သခင်ကျေးဇူးရှင်ဘက်တော်သို့ ဖိတ်မန္တကပြုလော့၊ မှတ်သားလော့၊ သင်သည် မှန်သောညွှန်ပြချက်ကို လိုက်နာ သူအမှန်ဖြစ်၏။
22|68|၆၈။	အကယ်၍ဤသူတို့သည် သင့်အား ငြင်းခုံကြအ့ံ၊ သူတို့အား သင်တို့ပြုကျင့်သမျှကို အလ္လာဟ်အရှင်မြတ်သည် အသိဆုံးဖြစ်တော်မူ၏ဟု သင်ဟောကြားလော့။
22|69|၆၉။	ရှင်ပြန်ထမြောက်ရသောနေ့တော်ကြီး၌ သင်တို့အလယ်တွင် သင်တို့ငြင်းခုံကွဲလွဲမှုများကို အလ္လာဟ်အရှင်မြတ် စစ်ကြောစီရင်တော်မူလိမ့်မည်။
22|70|၇ဝ။	အလ္လာဟ်အရှင်မြတ်သည် အထက်မိုးကောင်းကင်၊ အောက်ကမ္ဘာကြီးပေါ်ဝယ်ရှိရှိသမျှကို သိတော်မူကြောင်း၊ သင်သိပြီမဟုတ်လော၊ မှတ်သားကြလော့၊ ၎င်းသည် မှတ်ပုံစာအုပ်ကြီး၌ အမှန်ရှိ၏၊ ထိုအရာသည် အလ္လာဟ် အရှင်မြတ်အဖို့ အမှန်လွယ်ကူ၏။
22|71|၇၁။	ထို့အပြင်မိစ္ဆာမိုက်တို့သည် အရှင်မြတ်မှတပါး ဘုရားတုကို ကိုးကွယ်ဆည်းကပ်ကြသည်၊ ယင်းသို့ပြုလုပ်ရန် သူတို့မှာ အကိုးအကားတစ်စုံတစ်ရာမရှိချေ၊ ထို့အပြင်သူတို့သည် မိမိတို့၏ဘုရားပျက်အကြောင်းကို တစ်စုံတစ်ရာ မသိရှိကြချေ၊ အကြောင်းမူကားဒုစရိုက်မကောင်းမှုကို ကျူးလွန်သူများအဖို့အရာ ကူညီစောင်မသူလုံးဝမရှိချေ။
22|72|၇၂။	သင်သည် ငါအရှင်မြတ်၏ ကုရ်အာန်ကျမ်းတော်မှ ဂါထာတော်များကို မိစ္ဆာဒိဋ္ဌိတို့အား ရွတ်ဖတ်ပြသူအား ဟယ်--အချင်းတို့၊ ဤရွေ့ဤမျှမက ကြောက်မက်ဖွယ်သောအရာကို ငါဟောပြောကြေငြာရမည်လော၊ ငရဲ မီးကြီး၊ အလ္လာဟ်အရှင်မြတ်သည် မယုံကြည်သူအား ထိုမီးကို ပေးသနားတော်မူရန် ဂတိဗျာဒိတ်ချမှတ်ထားတော် မူပြီ၊ ထိုမီးသည် အလွန်စက်ဆုပ်ရွံရှာဖွယ်သောခရီးဆုံးဖြစ်၏။
22|73|၇၃။	အို--လူသားအပေါင်းတို့၊ ဥပမာတစ်ခုဆောင်အ့ံ၊ ထိုဥပမာကို ကောင်းစွာနာခံကြလော့၊ မှတ်သားကြလော့၊ အလ္လာဟ်အရှင်မြတ်မှတပါး သင်တို့ကိုးကွယ်သောဘုရားတို့သည် သူတို့အားလုံးပူးပေါင်းဆောင်ရွက်သော်လည်း ယင်ကောင်တစ်ကောက်ကိုမျှ မဖန်ဆင်းနိုင်ကြချေ၊ အကယ်၍ထိုယင်ကောင်သည် သူတို့ထံမှ တစ်စုံတစ်ခုကို ချီယူသွားလျှင် သူတို့သည် ထိုအရာကို ထိုယင်ကောင်ကလေးထံမှ ပြန်မယူနိုင်ကြချေ၊ ကိုးကွယ်သူနှင့် ကိုးကွယ်ခံရသူနှစ်ဦးစလုံးပင် အင်အားချိနဲ့သူများဖြစ်ကြ၏။
22|74|၇၄။ မှတ်သားကြလော့၊ ထိုမိစ္ဆာမိုက်တို့သည် အလ္လာဟ်အရှင်မြတ်အား ထောက်ချင့်ထိုက်သလောက်မထောက်ချင့် ကြချေ၊ မှတ်သားကြလော့၊ အလ္လာဟ်အရှင်မြတ်သည် အတိုင်းမသိခွန်အားကြီးတော်မူသောအရှင်၊ အနန္တဘုန်း တန်ခိုးတော်အရှင်ဖြစ်တော်မူ၏။
22|75|၇၅။	အလ္လာဟ်အရှင်မြတ်သည် ကောင်းကင်တမန်တော်နှင့် လူသားတို့အထဲမှ မိမိ၏ တမန်တော်များကို ရွေးကောက် တော်မူ၏၊ မှတ်သားကြလော့၊ အရှင်မြတ်သည် ကြားတော်မူသောအရှင်၊ မြင်တော်မူသောအရှင်ဖြစ်တော်မူ၏။
22|76|၇၆။	အရှင်မြတ်သည် လူသားတို့၏အတိတ်၊ ပစ္စုပ္ပန်၊ အနာဂတ်ကာလသုံးပါးကို သိတော်မူ၏၊ အလ္လာဟ်အရှင်မြတ် အထံတော်သို့ ခပ်သိမ်းကုန်သောအရာတို့ကို ပြန်ပို့မည်သာတည်း။
22|77|၇၇။	အို--ယုံကြည်သူအပေါင်းတို့၊ သင်တို့သည် မိမိတို့၏အသက်သခင်ကျေးဇူးရှင်အာ ဦးညွတ်ချပျဝပ်ရှိခိုးကြလော့၊ သုစရိုက်ကောင်းမှုကို ပွားများကြလော့၊ သို့မှသာလျှင်သင်တို့သည် ကြီးပွားကောင်းကြီးပွားကြလိမ့်မည်။
22|78|၇၈။	ထို့အပြင်အလ္လာဟ်အရှင်မြတ်အတွက် အရှင်မြတ်နှင့်လျောက်ပတ်သောလုံ့လဝီရိယာဖြင့် အားထုတ်ဆောင်ရွက် ကြလော့၊ အရှင်မြတ်သည် သင်တို့အား ရွေးကောက်တော်မူပြီ၊ သင်တို့၏သာသနာရေးတွင် သင်တို့အပေါ်သို့ ခဲယဉ်းခြင်းကို တင်တော်မမူချေ၊ သင်တို့ဘိုးဘအေဗရာဟမ်၏ ဘာသာအယူဝါဒသည် သင်တို့၏အမည်နာမကို သင်တို့၏ အယူဝါဒဖြစ်၏၊ အရှင်မြတ်သည် ရှေးဦးမဆွကပင် သင်တို့၏ အမည်နာမကို မူစလင်(မ်)ဟု မှည့် ခေါ်တော်မူ၏။ ကုရ်အာန်ကျမ်းတော်မြတ်တွင်လည်း ထို့အတူသင်တို့ကို မူစလင်(မ်)ဟု ခေါ်ဝေါ်တော်မူ၏၊ သို့အမည်ပေးတော်မူခြင်းမှ တမန်တော်မိုဟမ္မဒ်သည် သင်တို့အပေါ်တွင် သက်သေခံစိမ့်သောငှာ သင်တို့လည်း လူသားတို့အပေါ်တွင် သက်သေခံစိမ့်သောငှာဖြစ်၏၊ ထို့ကြောင့်ဆွလားသ်ဝတ်ပြုကြလော့၊ ဇကားသ်အလှုကို လှုကြလော့၊ ထို့အပြင်အလ္လာဟ်အရှင်မြတ်အား အမြဲဆည်းကပ်ကြလော့၊ အရှင်မြတ်သည် သင်တို့၏ကာကွယ် စောင့်ရှောက်သောအဆွေခင်ပွန်းဖြစ်တော်မူ၏၊ ကောင်းကြီးမင်္ဂလာအဖြာဖြာနှင့် ပြည့်စုံတော်မူသောနာယက၊ ကောင်းကြီးမင်္ဂလာနှင့် ပြည့်စုံတော်မူသောကူညီရိုင်းပင်းသူဖြစ်တော်မူ၏။
23|1|၁။	ယုံကြည်သူတို့သည် မုချဧကန်အောင်မြင်ကြ၏။
23|2|၂။	ထိုသူတော်ကောင်းတို့သည် ဆွလားသ်ဝတ်၌ မိမိကိုယ်ကို နှိမ့်ချကြ၏။
23|3|၃။	သူတို့သည် အကျိုးမဲ့သောစကားကို ကြဉ်ရှောင်ကြ၏။
23|4|၄။	သူတို့သည် ဇကားသ်အလှုကို ပေးလှုသူများဖြစ်ကြ၏။
23|5|၅၊၆။	သူတို့သည် သူတို့၏အင်္ဂါဇာတ်များကို သူတို့လက်ထပ်မယား၊ အမြှောင်မယားတို့မှတပါး ကာကွယ်ထိန်းသိမ်း ကြ၏၊ ထို့ကြောင့်သူတို့သည် အပြစ်မသင့်ချေ။
23|6|၅၊၆။	သူတို့သည် သူတို့၏အင်္ဂါဇာတ်များကို သူတို့လက်ထပ်မယား၊ အမြှောင်မယားတို့မှတပါး ကာကွယ်ထိန်းသိမ်း ကြ၏၊ ထို့ကြောင့်သူတို့သည် အပြစ်မသင့်ချေ။
23|7|၇။	သို့သော်ထို့ထက်ပို၍ မက်မောသောသူတို့သည် တရားတော်ကို ကျူးလွန်သူများဖြစ်ကြ၏။
23|8|၈။	ထိုယုံကြည်သူတို့သည် သူတပါးအပ်နှံချက်များနှင့် မိမိတို့၏ ဂတိသစ္စာများကို စောင့်ရှောက်ထိန်းသိမ်းကြ၏။
23|9|၉။	သူတို့သည် ဆွလားသ်ဝတ်များကို စောင့်စည်းကြ၏။
23|10|၁ဝ။	ဤသူတို့သည် အမွေစားအမွေခံများဖြစ်ကြ၏။
23|11|၁၁။	သူတို့သည် နိဗ္ဗာန်ဘုံကို အမွေရမည်သာတည်း၊ သူတို့သည် နိဗ္ဗာန်၌ စံမြန်းကြရမည်။
23|12|၁၂။	မုချဧကန်ငါသည် လူသားကို မြေစိုမြေစေးမှ ဖန်ဆင်းတော်မူ၏။
23|13|၁၃။	ထို့နောက်ငါသည် သူ့အား မျိုးစေ့အရည်အဖြစ်ဖြင့် လုံခြံုသောနေရာတွင် သိမ်းဆည်းထားတော်မူ၏။
23|14|၁၄။	ထို့နောက်ထိုမျိုးစေ့မှ သွေးခဲ၊ သွေးခဲမှ သားတစ်၊ သားတစ်မှ အရိုးများ၊ထိုအရိုးများအပေါ်၌ အသားအရေ၊ ခြေလက်၊ မျက်စိ၊ နား၊ နှာစသောကိုယ်အင်္ဂါအစိတ်အပိုင်းများကို အစဉ်အတိုင်းစုံလင်စေတော်မူ၏၊ ထို့နောက် ဖန်ဆင်းသောအရာတစ်ခုဖြစ်အောင် ဖန်ဆင်းတော်မူ၏၊ ထို့ကြောင့်အလ္လာဟ်အရှင်မြတ်သည် ကောင်းကြီးမင်္ဂလာ အဖြာဖြာနှင့်ပြည့်စုံတော်မူ၏၊ ဖန်ဆင်းသူတို့အပေါင်းတို့တွင် အထွဋ်အခေါင်ဖြစ်တော်မူ၏။
23|15|၁၅။	ထို့နောက်သင်တို့သည် မုချအမှန်သေကြရမည်။
23|16|၁၆။	မှတ်သားကြလော့၊ ရှင်ပြန်ထမြောက်ရသောနေ့တော်ကြီး၌ သင်တို့ကို ပြထစေတော်မူမည်။
23|17|၁၇။	၎င်းအပြင်ငါအရှင်မြတ်သည် သင်တို့အထက်မိုးခုနစ်ထပ်၊ လမ်းခုနစ်လမ်းကို အမှန်ပင်ဖန်ဆင်းထားတော်မူ၏၊ ငါသည် မိမိဖန်ဆင်းထားတော်မူသောအရာခပ်သိမ်းကုန်တို့ကို မည်သည့်အခါမျှမေ့လျော့ပစ်ထားတော်မူသည် မဟုတ်ချေ။
23|18|၁၈။ ၎င်းအပြင်ငါသည် မိုးကောင်းကင်မှ မိုးရေကို သင့်လျော်ရုံမျှရွာသွန်းချ၍ မြေထဲတွင် နေရာပေးထားတော်မူ၏၊ စင်စစ်အားဖြင့် ငါသည် ထိုမိုးရေကို ရုပ်သိမ်းနိုင်တော်မူ၏။
23|19|၁၉။	ထို့နောက်ငါသည် ထိုမိုးရေဖြင့် သင်တို့အဖို့ရာ စွန်ပလွံ၊ သပြက်ဥယျာဉ်များကို ဖန်ဆင်းတော်မူ၏၊ ထိုဥယျာဉ်များ ကို ဖန်ဆင်းတော်မူ၏၊ ထိုဥယျာဉ်များ၌ သင်တို့အဖို့အရာ သစ်သီးအများအပြားသီးကြ၏၊ ထိုအသီးများကို သင်တို့စားသုံးကြ၏။
23|20|၂ဝ။	၎င်းအပြင်ငါသည် စီနာတောင်ပေါ်၌ ဆီပေးသောသစ်ပင်တစ်မျိုးကို ပေါက်ရောက်စေတော်မူ၏၊ ထိုဆီသည် စားသုံးသူတို့အတွက် အလွန်မြိန်ယှက်သောအရသာကို ဆောင်၏။
23|21|၂၁။	၎င်းအပြင်မှတ်သားကြလော့၊ အခြေလေးချောင်းတိရိစ္ဆာန်များတွင် သင်တို့အတွက် သင်ခန်းစာတစ်ခုပါရှိ၏၊ ငါသည် သင်တို့သောက်ဖို့ရာ ၎င်းတို့၏ စမ်းအတွင်းမှ နို့ရည်ကို ပေးသနားတော်မူ၏၊ သင်တို့သည် ၎င်းတို့ကို အမျိုးမျိုးအဖုံဖုံအသုံးပြုကြ၏၊ ၎င်းတို့၏အသားကို သင်တို့စားသုံးကြ၏။
23|22|၂၂။	ထိုတိရိစ္ဆာန်များ၏ ကျောကုန်းပေါ်နှင့် လှေသင်္ဘောတို့၏ အပေါ်တွင် သင်တို့စီးနင်း၍ သွားလိုရာသွားလာကြရ၏။
23|23|၂၃။	ငါသည် တမန်တော်နူဟိုအား သူ၏အသင်းသားများထံသို့ စေလွှတ်တော်မူ၏၊ သူသည် မိမိအမျိုးသားတို့အား ဟောကြားသည်မှာ ဟယ်-အချင်းတို့၊ အလ္လာဟ်အရှင်မြတ်အား ခဝပ်ကိုးကွယ်ကြလော့၊ သင်တို့တွင် အရှင်မြတ် မှတပါး အခြားအရှင်သခင်မရှိချေ၊ သင်တို့သည် ဒုစရိုက်မကောင်းမှုကို ရှောင်ကြဉ်ကြမည်မဟုတ်လော။
23|24|၂၄။	သို့သော်သူ၏ အမျိုးသားတို့မှ အကြီးအကဲတို့သည် မိစ္ဆာဒိဌိဖြစ်ကြပြီးလျှင် ဤသို့ဆိုကြကုန်၏၊ သူသည် သင်တို့ကဲ့သို့ သေမျိုးသာဖြစ်၏၊ သူသည် သူ့ကိုယ်ကို သင်တို့ထက်သာလွန်မြင့်မြတ်သူဖြစ်လို၏၊ အကယ်၍ အလ္လာဟ်အရှင်မြတ်အလိုတော်ရှိပါလျှင် အရှင်မြတ်သည် ကောင်းကင်တမန်တော်များကို မုချဧကန်စေလွှတ်နိုင် တော်မူသည်၊ ငါတို့သည် မိမိတို့မိဘဘိုးဘွားလက်ထက်၌ ဤအရာကို မကြားဖူးချေ။
23|25|၂၅။	သူသည် မိမိ၌ ရူးသွပ်ခြင်းရှိသောသူသာဖြစ်၏၊ ထို့ကြောင့်သူ့ကို အချိန်ကာလအတော်ကြာအောင် စောင့်ကြည့် ကြလော့။
23|26|၂၆။	ထိုအခါတမန်တော်နူဟိုသည် အို-အကျွနု်ပ်၏ အသက်သခင်ကျေးဇူးရှင်၊ ဤလူများသည် အကျွနု်ပ်ကို ငြင်းပယ် ကြပါသည်၊ အကျွနု်ပ်ကို မှိုင်းမတော်မူပါဟု အလ္လာဟ်အရှင်မြတ်အား တင်လျှောက်၏။
23|27|၂၇။	ထိုအခါငါသည် သူ၏စိတ်နှလုံးတွင် ဤဗျာဒိတ်တော်ကို ထင်ရှားစေတော်မူ၏၊ သင်သည် ငါ၏ရှေ့တော်ဝယ် ငါ၏ဗျာဒိတ်တော်အတိုင်း သင်္ဘောကြီးတည်လုပ်လော့၊ ထို့နောက်ငါ၏အမိန့်တော်ကျရောက်လာ၍ ပေါင်းဖိုမှ ရေပန်းထွက်လာသောအခါ ထိုသင်္ဘောပေါ်သို့ တိရိစ္ဆာန်အမျိုးမျိုးကို ဖိုမတစ်စုံစီတင်လော့၊ သင်၏ အိမ်သူ အိမ်သားတို့ကိုလည်း မတင်ယူလင့်၊ သို့သော်ငါအပြစ်ဒဏ်ခတ်ရန် ချမှတ်တော်မူပြီးသောသူတို့ကို မတင်ယူလင့်၊ ထို့အပြင်ဒုစရိုက်ပြစ်မှုကျူးလွန်သူများအတွက် ငါ့အထံတော်၌ သင်မလျှောက်လဲမတောင်းပန်လင့်၊ မှတ်သား လော့၊ ထိုသူတို့သည် ရေတွင်နစ်မြုပ်၍ သေရမည်ဖြစ်၏။
23|28|၂၈။	သင်သည် သင်္ဘောပေါ်သို့ တက်ရောက်မိသောအခါ သင်နှင့်တကွသင့်အဆွေအမျိုးတို့သည် ဒုစရိုက်မကောင်းမှု များကို ကျူးလွန်သောသူတို့မှ အကျွနု်ပ်တို့ကို ကယ်နှုတ်တော်မူထသောအရှင်မြတ်သည် ချီးမွမ်းခြင်းတည်ရာ ဖြစ်တော်မူ၏ဟု ရင်းကျူးကြလော့။
23|29|၂၉။	အို-အကျွနု်ပ်၏ အသက်သခင်ကျေးဇူးရှင်၊ အကျွနု်ပ်ကို မင်္ဂလာရှိသောမြေမြတ်ပေါ်တွင် ဆိုက်ရောက်စေတော် မူပါ၊ အရှင်သည် မြေသို့ချပေးသောသူတို့တွင် အထွဋ်အခေါင်ဖြစ်တော်မူပါ၏ဟု ဆုတောင်းလော့။
23|30|၃ဝ။	မှတ်သားကြလော့၊ ဤအဖြစ်အပျက်တွင် အလွန်နက်နဲသောသာဓကတော်များအမှန်ပါရှိ၏၊ အကြောင်းမူကား ငါသည် မုချဧကန်လူသားတို့ကို အစဉ်မပြတ်စုံစမ်းတော်မူ၏။
23|31|၃၁။	ထိုသူတို့နောက် ငါသည် အခြားလူမျိုးတစ်ဆက်ကို ဖန်ဆင်းတော်မူ၏။
23|32|၃၂။	ထို့အပြင်ထိုသူတို့ထံသို့ မိမိတို့အထဲမှ တမန်တော်တစ်ပါးကို စေလွှတ်တော်မူ၏၊ သူဟောကြားသည်မှာ အလ္လာဟ် အရှင်မြတ်အား ခဝပ်ကိုးကွယ်ကြလော့၊ သင်တို့သည် အရှင်မြတ်မှတပါး အခြားအရှင်သခင်မရှိချေ၊ သင်တို့သည် ဒုစရိုက်အပြစ်များကို ကာဆီးကြမည်မဟုတ်လော။
23|33|၃၃။	သူ၏ လူများအနက် အကြီးအမှုးတို့သည် မယုံကြည်၊ နောင်တမလွန်ဘဝ၏ အစည်းအဝေးပွဲကိုလည်း ငြင်းဆန် ကြ၏၊ ထိုလူများအား ငါသည် လောကီစည်းစိမ်ကို ပေးသနားတော်မူ၏၊ သူတို့က ဤသူသည် သင်တို့ကဲ့သို့ သေမျိုးသာဖြစ်၏၊ သူသည် သင်တို့စားသောက်သောအစာကို စား၏၊ သင်တို့သောက်သောသောက်စရာကို သောက်၏။
23|34|၃၄။	အကယ်၍သင်တို့သည် မိမိတို့ကဲ့သို့သောသေမျိုး၏စကားကို နားထောင်လျှင် သင်တို့သည် အမှန်ဆုံးရှုံးသူများ ဖြစ်ကြမည်သာတည်း။
23|35|၃၅။	ထိုသူက သင်တို့အား သင်တို့သည် ကွယ်လွန်သေဆုံး၍ ဖုံမှုန့်နှင့်အရိုးအတိဖြစ်ပြီးမှ တဖန်ထွက်ပေါ်လာရမည်ဟု ကတိပေးသလော။
23|36|၃၆။	စင်စစ်အားဖြင့်သူ၏ ကတိစကားအတိုင်း မုချမဖြစ်လာနိုင်ချေ၊ ဝေးလေစွ၊ အလွန်ဝေးလေစွ။
23|37|၃၇။	ဤပစ္စုပ္ပန်မျက်မှောက်ဘဝမှတပါး အခြားဘဝမရှိချေ၊ အကျွနု်ပ်တို့သည် သေကြေရှင်ကြ၏၊ သေပြီးနောက် ပြန်ထရမည်မဟုတ်ချေ။
23|38|၃၈။	ထိုသူသည် အလ္လာဟ်အရှင်မြတ်၏ အကြောင်းတော်ကို မုသားဖန်တီးသူသာဖြစ်၏၊ အကျွနု်ပ်တို့သည် သူ့အား ယုံကြည်ကြမည်မဟုတ်ချေ။
23|39|၃၉။	ထိုအခါထိုတမန်တော်က အို--အကျွနု်ပ်၏အရှင်သခင်၊ သူတို့သည် အကျွနု်ပ်ကို ငြင်းဆန်ကြပါ၏၊ အကျွနု်ပ်ကို မှိုင်းမတော်မူပါဟု တင်လျှောက်လေ၏။
23|40|၄ဝ။	ထိုအခါအလ္လာဟ်အရှင်မြတ်က ကာလမကြာမြင့်မီ သူတို့သည် မုချဧကန်နောင်တသတိရကြလိမ့်မည်ဟု ဗျာဒိတ် တော်ပေးတော်မူ၏။
23|41|၄၁။	ထို့ကြောင့်အလွန်ကြောက်မက်ဖွယ်ကောင်းသောအသံကြီးသည် သူတို့အား တရားသဖြင့်ဖမ်းဆီး၏၊ ထို့အပြင် ငါသည် သူတို့ကို အစိတ်စိတ်အမွှာမွှာပျက်စီးယိုယွင်းစေတော်မူ၏၊ ဒုစရိုက်ပြစ်မှုကျူးလွန်သူများအတွက် ကောင်းစွာသုတ်သင်ဖယ်ရှားခြင်းဖြစ်၏။
23|42|၄၂။	သူတို့နောက်တွင် ငါသည် အခြားလူမျိုးအဆက်ဆက်ကို ဖန်ဆင်းတော်မူ၏။
23|43|၄၃။	မည်သည့်လူမျိုးမှ မိမိတို့အတွက် သတ်မှတ်ထားသောအချိန်ကို ပို၍မနေနိုင်ချေ၊ မရွှေ့ဆိုင်းနိုင်ချေ။
23|44|၄၄။	ထို့နောက်ငါသည် ငါ၏တမန်တော်များကို တစ်ယောက်ပြီးတစ်ယောက်စေလွှတ်တော်မူ၏၊ လူမျိုးတစ်စုထံသို့ သူတို့၏ တမန်တော်ပွင့်လာသောအခါ သူတို့သည် ထိုတမန်တော်ကို မယုံကြည်ငြင်းပယ်ကြ၏၊ ထို့ကြောင့် ငါသည် ထိုလူမျိုးတို့အား တစ်မျိုးပြီးတစ်မျိုးပျက်စီးစေတော်မူ၏၊ သူတို့ကို ဥဒါဟရုဏ်များဖြစ်စေတော်မူ၏၊ မယုံကြည်သူအား မရှုမလှဖျက်ဆီးပယ်ရှားတော်မူ၏။
23|45|၄၅။	ထို့နောက်ငါသည် တမန်တော်မူစာနှင့် သူ၏အစ်ကိုတမန်တော်ဟာရွန်တို့ကို ငါ၏သာဓကတော်များ၊ ထင်ရှား သောဗျာဒိတ်တော်များနှင့်တကွ စေလွှတ်တော်မူ၏။
23|46|၄၆။ ထိုတမန်တော်နှစ်းပါးကို ဖွာရောမင်းနှင့် သူ၏မှုးမတ်အရာရှိတို့ထံ စေလွှတ်တော်မူ၏၊ သို့သော်သူတို့သည် တမန်တော်တို့သည် မထီမဲ့မြင်ပြုကြ၏၊ သူတို့သည် နိုင်ထက်စီးနင်းပြုသောအာဏာရှင်များဖြစ်ကြ၏။
23|47|၄၇။	ထို့အပြင်သူတို့က အကျွနု်ပ်တို့သည် မိမိတို့ကဲ့သို့သောသေမျိုးနှစ်ဦးကို ယုံကြည်ရမည်လော၊ သူတို့၏ အမျိုးသား တို့သည် ငါတို့၏ကျေးကျွန်သာဖြစ်ကြ၏ဟု ဆိုကြ၏။
23|48|၄၈။ ယင်းကဲ့သို့ပြောဆိုပြီးလျှင် သူတို့သည် တမန်တော်နှစ်ပါးအား မယုံကြည်ငြင်းဆန်ကြ၏၊ ပျက်စီးယိုယွင်းသော သူတို့ဘောင်တွင် အပါအဝင်ဖြစ်သွားကြ၏။
23|49|၄၉။	ထို့အပြင်ထိုသူအပေါင်းတို့သည် လမ်းမှန်ကို လိုက်စိမ့်သောငှာ ငါသည် တမန်တော်မူစာအား ကျမ်းတော်ကို မုချဧကန်ထုတ်ပြန်ချပေးသနားတော်မူ၏။
23|50|၅ဝ။ ထို့အပြင်ငါသည် မာရီယမ်၏သားနှင့် အမိမာရီယမ်တို့ကို သာဓကတော်ကြီးတစ်ပါးဖြစ်စေတော်မူ၏၊ ထို့အပြင် ငါသည် ထိုသားအမိနှစ်ယောက်တို့အား စုဝေးအမောဖြေသောရေစမ်းများရှိသည့်ကုန်းမြင့်ပေါ်တွင် မွေ့လျော် စံပျော်စေတော်မူ၏။
23|51|၅၁။	အို--တမန်တော်အပေါင်းတို့၊ သင်တို့သည် ကောင်းသောအစာအာဟာရကို စားသုံးမှီဝဲ၍ မှန်ကန်မှုကို ပြုကျင့် ကြလော့၊ မှတ်သားကြလော့၊ ငါသည် သင်တို့ပြုကျင့်သမျှတို့ကို သိတော်မူ၏။
23|52|၅၂။	မှတ်သားကြလော့၊ သင်တို့အသီးသီးကိုးကွယ်သောဘာသာတရားသည် တပါးတည်းသာရှိ၏၊ ငါသည် သင်တို့၏ အရှင်သခင်ဖြစ်တော်မူ၏၊ သင်တို့သည် ငါ့အား ဝတ္တရားကျေပြွန်ကြလော့။
23|53|၅၃။	သို့သော်လူသားတို့သည် သူတို့ဘာသာအယူဝါဒကြီးကို အကွဲကွဲအပြားပြားပြုလုပ်ကြပြီး ဂိုဏ်းကွဲကြ၏၊ ဂိုဏ်း တစ်ဂိုဏ်းစီသည် ၎င်း၏အယူဝါဒ၌ ပျော်ရွှင်ကြ၏။
23|54|၅၄။	ထို့ကြောင့်သူတို့ကို ခေတ္တခဏသူတို့၏ မှားယွင်းမှုတွင် ထားလော့။
23|55|၅၅၊၅၆။	ငါအရှင်မြတ်သည် သူတို့အား ပေးသနားတော်မူသောဥစ္စာပစ္စည်း၊သားသမီးအခြွေအရံများဖြင့် ငါသည် သူတို့ အကျိုးကို အဆောတလျင်ဆောင်ရွက်တော်မူသည်ဟု သူတို့ထင်ကြသလော၊	ယင်းသို့မဟုတ်ချေ၊ သို့သော် သူတို့သည် မမြင်ကြချေ။
23|56|၅၅၊၅၆။	ငါအရှင်မြတ်သည် သူတို့အား ပေးသနားတော်မူသောဥစ္စာပစ္စည်း၊သားသမီးအခြွေအရံများဖြင့် ငါသည် သူတို့ အကျိုးကို အဆောတလျင်ဆောင်ရွက်တော်မူသည်ဟု သူတို့ထင်ကြသလော၊ ယင်းသို့မဟုတ်ချေ၊ သို့သော် သူတို့သည် မမြင်ကြချေ။
23|57|၅၇။	မှတ်သားကြလော့၊ မိမိတို့၏ အရှင်သခင်အား အမြဲတစေကြောက်ရွံ့ရိုသေသူများ။
23|58|၅၈။	ထို့အပြင်မိမိတို့၏ အရှင်သခင်ထုတ်ပြန်ချပေးသနားတော်မူသောနှုတ်ကပတ်တော်များကို ယုံကြည်သူများ။
23|59|၅၉။	ထို့အပြင်မိမိတို့၏ အရှင်သခင်အား ဖက်စပ်သူများ၊ မပေးသူများ။
23|60|၆ဝ။	ထို့အပြင်မိမိတို့၏အရှင်သခင်ထံသို့ ပြန်ရမည်ဖြစ်သောကြောင့် အရှင်မြတ်အား ကြောက်ရွံ့ခြင်းဖြင့် လှုဒါန်းစွန့်ကြဲ သူများ။
23|61|၆၁။	ဤလူများသည် ကုသိုလ်ကောင်းမှုကို အဆောတလျင်ပြုလုပ်ကြ၏၊ ထို့ကြောင့်ကုသိုလ်ကောင်းမှု၏အကျိုးဆက် ကို ခံစားကြရလတ့ံ။
23|62|၆၂။	ငါသည် မည်သည့်ဝိညာဉ်တော်အား မိမိ၏အင်အားနှင့်မမျှသောတာဝန်ကို ပေးတော်မမူချေ၊ ငါ့အထံတော်၌ မှန်ကန်သောမှတ်ပုံတင်စာအုပ်တော်ကြီးရှိ၏။ လူသားတို့သည် မတရားနှိပ်စက်ခြင်းခံကြရမည်မဟုတ်ချေ။
23|63|၆၃။	သို့သော်မိစ္ဆာမိုက်တို့၏ စိတ်နှလုံးများသည် ကုရ်အာန်ကျမ်းတော်မြတ်ကို မသိကြချေ၊ ထို့အပြင်သူတို့ပြုကျင့် နေသည်မှတပါး အခြားအမှုအခင်းများ သူတို့မှာ ရှိကြ၏။
23|64|၆၄။ ငါသည် ယင်းသူမိုက်အထဲမှ ကုံလုံကြွယ်ဝသောသူတို့ကို အပြစ်ဒဏ်တော်နှင့် ဖမ်းဆီးသောအခါတိုင်အောင် ထိုသူတို့သည် ယင်းသို့ပြုကျင့်၏၊ ကြည့်ကြလော့၊ အပြစ်ဒဏ်တော်ကျရောက်လာမှသာလျှင် သူတို့သည် အသနားခံကြ၏။
23|65|၆၅။	ဤနေ့၌ အသနားမခံကြလင့်၊ အကယ်စင်စစ်ငါသည် နင်တို့ကို မှိုင်းမတော်မူမည်မဟုတ်ချေ။
23|66|၆၆။	ငါ၏နှုတ်ကပတ်တော်များကို နင်တို့အား ဖတ်ရွတ်ပြလေပြီ၊ သို့သော်နင်တို့သည် မနာယူထွက်ပြေးကြ၏။
23|67|၆၇။	နင်တို့သည် ငါ၏ကုရ်အာန်ကျမ်းတော်ကို မထီလေးစားမထီမဲ့မြင်ပြုကြ၏၊ ည၌ နင်တို့သည် အရူးစကားပြောဆို ကြ၏။
23|68|၆၈။	သူတို့သည် ဗျာဒိတ်တော်ကို စဉ်းစားဆင်ခြင်ကြည့်ကြပြီမဟုတ်လော၊ သူတို့၏မိဘဘိုးဘွားများထံသို့ မရောက် သောပညတ်တရားတော်သည် သူတို့ထံသို့ ရောက်သလော။
23|69|၆၉။	သို့မဟုတ်သူတို့သည် မိမိတို့၏တမန်တော်ကို မသိကြသလော၊ ထို့ကြောင့်သူ့ကို ငြင်းဆန်ကြသလော။
23|70|၇ဝ။	သို့မဟုတ်သူတို့က သူသည် ရူးသွပ်သည်ဟု ဆိုကြသလော၊ တမန်တော်သည် မရူးချေ၊ သို့သော်သူသည် သူတို့ထံသို့ သစ္စာတရားတော်ကို ယူဆောင်လာ၏၊ များပြားသောသူတို့သည် တရားမှန်ကို မုန်းတီးသူများ ဖြစ်ကြ၏။
23|71|၇၁။	ထို့အပြင်အကယ်၍သစ္စာတရားတော်သည် ထိုသူတို့၏အလိုဆန္ဒများကို လိုက်ခဲ့လျှင် မိုးကောင်းကင်၊ ကမ္ဘာ မြေပြင်နှင့် မိုးမြေဝယ်ရှိရှိသမျှတို့သည် မုချဧကန်ပျက်စီးသွားလေမည်သာတည်း၊ ယင်းသို့မဖြစ်နိုင်ချေ၊ ငါသည် သူတို့ထံသို့ သတိပေးကျမ်းတော်ကို ယူတော်ခဲ့ပြီ၊ သို့သော်သူတို့သည် မိမိတို့၏တရားတော်ကို ယခုလှည့်သွား ကြ၏။
23|72|၇၂။	သို့မဟုတ်သင်မိုဟမ္မဒ်၊ သင်သည် သူတို့ထံမှ တရားဟောခတောင်းဆိုသလော၊ သို့သော်သင်၏ အသက်သခင် ကျေးဇူးရှင်ထံမှ သာလွန်မွန်မြတ်၏၊ အကြောင်းမူကားအလ္လာဟ်အရှင်မြတ်သည် ပေးကမ်းစွန့်ကြဲသူအပေါင်းတို့ တွင် အထွဋ်အခေါင်ဖြစ်တော်မူ၏။
23|73|၇၃။	ထို့အပြင်မှတ်သားလော့၊ သင်သည် သူတို့အား လမ်းမှန်သို့ အမှန်ပင်ခေါ်ငင်၏။
23|74|၇၄။	တဖန်မှတ်သားလော့၊ နောင်တမလွန်ဘဝကို မယုံကြသည်သူတို့သည် လမ်းမှန်မှ မုချသွေဖယ်သွားကြ၏။
23|75|၇၅။	ငါသည် သူယုတ်တို့အား မဟာဂရုဏာပြတော်မူ၏၊ သူတို့အား ဖိစီးနှိပ်စက်နေသောဘေးအန္တရာယ်မှ ကယ်နှုတ် တော်မူ၏၊ သို့ငြားသော်လည်းသူတို့သည် ထောင်ထားခြားနားလျက်ပင်ရှိကြသေး၏။
23|76|၇၆။	ငါသည် ထိုသူမိုက်တို့အား အပြစ်ဒဏ်နှင့်ဖမ်းဆီးတော်မူပြီ၊ သို့သော်သူတို့သည် မိမိ၏အရှင်သခင်ထံ မိမိကိုယ်ကို နှိမ့်ချကြသည်မဟုတ်၊ ဆွလားသ်ဝတ်ပြုကြသည်လည်းမဟုတ်ချေ။
23|77|၇၇။	သူတို့သည် ငါအရှင်မြတ် ငရဲတံခါးကြီးကို ဖွင့်သည့်တိုင်အောင်၊ ယင်းကဲ့သို့ပြုကျင့်သွားကြ၏၊ ထိုအခါသူတို့သည် ငရဲကို ကြောက်ရွံ့ထိတ်လန့်နေသည်ကို ကြည့်ကြလော့။
23|78|၇၈။	အလ္လာဟ်အရှင်မြတ်သည် သင်တို့အဖို့ နားများ၊ မျက်စိများ၊ နှလုံးများကို ဖန်ဆင်းတော်မူ၏၊ သင်တို့သည် ကျေးဇူးအနည်းငယ်သာ တင်ကြ၏။
23|79|၇၉။	အရှင်မြတ်သည် သင်တို့အား မဟာပထဝီမြေပေါ်တွင် အနှံ့အပြားနေရာချပေးသနားတော်မူထသောအရှင်ဖြစ် တော်မူ၏၊ အရှင်မြတ်အထံတော်သို့ သင်တို့အားလုံးကို စုရုံးယူဆောင်တော်မူမည်သာတည်း။
23|80|၈ဝ။	အရှင်မြတ်သည် အသက်ပေးတော်မူထသော၊ သေစေတော်မူထသောအရှင်ဖြစ်တော်မူ၏၊ ညဉ့်နှင့်နေ့ကိုလည်း အလှည့်ကျလဲလှယ်စေတော်မူထသောအရှင်ဖြစ်တော်မူ၏၊ သို့ပါလျက်သင်တို့၌ အသိဉာာဏ်မရှိသလော။
23|81|၈၁။	သူတို့၌ ဉာာဏ်မရှိချေ၊ သူတို့သည် ရှေးလူဟောင်းများပြောဆိုသကဲ့သို့ ပြောဆိုကြ၏။
23|82|၈၂။ သူတို့က အကျွန်ုပ်တို့သည် သေကြေပျက်စီး၍ ဖုံမှုန့်နှင့်အရိုးအတိဖြစ်ပျက်ပြီးသည်နောက် အမှန်ပင်ပြန်ထစေ တော်မူမည်လောဟု ဆိုကြကုန်၏။
23|83|၈၃။	အကျွနု်ပ်တို့အား ဤရှင်ပြန်ထရမည့်ကတိစကားကို ပေးလေ၏၊ အကျွနု်ပ်တို့မိဘဘိုးဘွားကိုလည်း ဤနည်း အတိုင်းပင် ကတိပေးလေ၏၊ မှတ်သားကြလော့၊ ဤကတိစကားသည် ရှေးလူဟောင်းတို့ဖန်တီးသောဒဏ္ဍာရီ စကားမှတပါး အခြားဘာမျှမဟုတ်ဟု ဆိုကြကုန်၏။
23|84|၈၄။	သင်ဟောကြားလော့၊ သင်တို့သိလျှင် မဟာပထဝီမြေနှင့်တကွ မြေပေါ်ရှိသတ္တဝါအပေါင်းတို့ကို အဘယ်သူ စိုးပိုင်သနည်း။
23|85|၈၅။	သူတို့က အလ္လာဟ်အရှင်မြတ်ဟု ဖြေလိမ့်မည်၊ ထို့ကြောင့်သင်တို့သည် တရားတော်ကို သတိရကြမည်မဟုတ် လားဟု ပြောလော့။
23|86|၈၆။	တဖန်ပြောလော့၊ အထက်ကောင်းကင်ခုနစ်ထပ်နှင့် ကြီးကျယ်မြင့်မြတ်သောရာဇပလ္လင်တော်ကြီးတို့၏ အရှင် သခင်သည် အဘယ်သူဖြစ်သနည်း။
23|87|၈၇။	သူတို့က အလ္လာဟ်အရှင်မြတ်ဟု ဖြေမည်၊ ထိုအခါပြောလော့၊ ထို့ကြောင့်သင်တို့သည် အရှင်မြတ်၏တာဝန် ဝတ္တရားတော်ကို ထိန်းသိမ်းကြမည်မဟုတ်လော။
23|88|၈၈။	တဖန်ဟောကြားလော့၊ ခပ်သိမ်းကုန်သောသက်ရှိသက်မဲ့အပေါင်းတို့ကို စိုးပိုင်သောတန်ခိုးတော်ဂုဏ်တော်သည် မည်သူ့လက်တော်ဝယ်ရှိသနည်း၊ အလ္လာဟ်အရှင်မြတ်သည် ကာကွယ်စောင့်ရှောက်တော်မူ၏၊ သို့သော်အရှင် မြတ်မှ ကာကွယ်ခြင်းမရှိချေ၊ သင်တို့တွင် အသိဉာာဏ်ရှိလျှင် ကောင်းလေစွ။
23|89|၈၉။	သူတို့က ခပ်သိမ်းကုန်တို့ကို အလ္လာဟ်အရှင်မြတ်အစိုးရတော်မူ၏ဟု ဆိုကြလိမ့်မည်၊ ထိုအခါ သူတို့အား သို့ပါလျက်သင်တို့သည် အဘယ်ကြောင့်စုန်းအဖမ်းခံကြသနည်းဟု ဆိုလော့။
23|90|၉ဝ။	ငါအရှင်မြတ်သည် သူတို့ထံသို့ သစ္စာတရားတော်ကို ယူခဲ့တော်မူပြီ၊ မှတ်သားကြလော့၊ ထိုမိစ္စာမိုက်တို့သည် မုသားကောင်များဖြစ်ကြသည်။
23|91|၉၁။	အလ္လာဟ်အရှင်မြတ်သည် သားသမီးရှိခြင်း၊ အညစ်အကြေးမှ ကင်းစင်တော်မူ၏၊ အရှင်မြတ်နှင့်တွဲဖက်၍ ဘုရားမရှိချေ၊ ရှိပါလျှင် ထိုဘုရားတိုင်းသည် မိမိဖန်ဆင်းတော်မူသောအရာများကို လွှမ်းမိုးဧကန်အားပေး စောင်မလတ့ံ၊ အချို့ဘုရားများက အချို့သောဘုရားများကို လွှမ်းမိုးနိုင်နင်းကြလတ့ံ၊ အလ္လာဟ်အရှင်မြတ်သည် မိစ္ဆာဒိဌိတို့စွပ်စွဲသောအညစ်အကြေးတို့မှ သန့်ရှင်းတော်မူထသောအရှင်ဖြစ်တော်မူ၏။
23|92|၉၂။	အလ္လာဟ်အရှင်မြတ်သည် မြင်ရသောအရာ၊ မမြင်နိုင်စွမ်းသောအရာတို့ကို သိတော်မူ၏၊ သူတို့တွဲဖက်သော ဘက်စပ်ဘုရားများထက် သာလွန်မြင့်မြတ်တော်မူ၏။
23|93|၉၃။	အို--အကျွန်ုပ်၏ အသက်သခင်ကျေးဇူးရှင်၊ အကယ်၍အရှင်သည် မိစ္ဆာယုတ်တို့အား ပေးတော်မူမည်ဟု ကတိထားတော်မူသောအပြစ်ဒဏ်ကို အကျွနု်ပ်အား ပြသတော်မူပါလျှင်။
23|94|၉၄။	အို--အကျွနု်ပ်၏ အရှင်သခင်၊ အကျွနု်ပ်ကို မတရားပြစ်မှုကျူးလွန်သူတို့အထဲတွင် ထားတော်မမူပါလင့်ဟု ဆုတောင်းလော့။
23|95|၉၅။	အို--တမန်တော်၊ ငါသည် မိစ္ဆာမိုက်တို့အား ကတိထားတော်မူသည့်အပြစ်ဒဏ်တော်ကို သင့်အား မုချဧကန် ပြသနိုင်တော်မူ၏။
23|96|၉၆။	အို--တမန်တော်၊ မကောင်းမှုကို ၎င်းထက်ကောင်းသောအမှုနှင့် တုံ့ပြန်လော့၊ ငါသည် သူယုတ်တို့စွပ်စွဲသည်ကို အသိဆုံးဖြစ်တော်မူ၏။
23|97|၉၇။	တဖန်ဆုတောင်းလော့၊ အို--ကျွနု်ပ်၏အသက်သခင်ကျေးဇူးရှင်၊ အကျွနု်ပ်သည် ရှိုင်တွာန်ယုတ်တို့၏ ဖျား ယောင်းခြင်းတို့မှ အရှင်၌ ခိုလှုံပါ၏။
23|98|၉၈။	အို--အရှင်သခင်၊ ရှိုင်တွာန်မာရ်နတ်များသည် အကျွနု်ပ်နှင့်အတူတကွမရှိဖို့ရာ အရှင်မြတ်၌ ခိုလှုံပါ၏။
23|99|၉၉။	သူတို့သည် သေဆုံးသည့်တိုင်အောင်ဒုစရိုက်မကောင်းမှု၌ နစ်မြုပ်နေကြ၏၊ ထိုသူယုတ်တို့အနက် တစ်ယောက် ယောက်သေဆုံးသောအခါ ထိုသူသည် အို--အကျွနု်ပ်၏အရှင်သခင်၊ အရှင်သည် အကျွနု်ပ်အား လောကသို့ တဖန်ပြန်၍ လွှတ်တော်မူပါဦး။
23|100|၁ဝဝ။	အကျွနု်ပ်သည် လောကဝယ်မိမိမပြုကျင့်ခဲ့သောကုသိုလ်ကောင်းမှုကို ပွားများစေဖို့ရာ ပြန်လွှတ်တော်မူပါဟု ဆုပန်၏၊ သို့သော်ယင်းသို့မလွှတ်နိုင်ချေ၊ ဤအမှုသည် သူ၏စကားသာဖြစ်၏၊ ရှင်ပြန်ထမြောက်ရတော်မူသော နေ့တော်ကြီးတိုင်အောင် သူတို့၏နောက်၌ အကာအရံတစ်ခုရှိ၏။
23|101|၁ဝ၁။	၎င်းအပြင်တံပိုးကြီးကို မှုတ်လိုက်သောအခါ ထိုနေ့တော်ကြီး၌ သူတို့အထဲတွင် တစ်ဦးနှင့်တစ်ဦးဆွေမျိုးတော်စပ် ခြင်းသော်လည်းကောင်း၊ တစ်ဦးနှင့်တစ်ဦးစကားစမြည်မေးမြန်းပြောဆိုခြင်းသည်လည်းကောင်း အလျဉ်းမရှိချေ။
23|102|၁ဝ၂။	ထိုနေ့တော်ကြီး၌ အကြင်သူတို့၏ စည်းချိန်သည် လေးလံအ့ံ၊ ထိုသူတို့သည် အောင်မြင်ရသူများဖြစ်ကြ၏။
23|103|၁ဝ၃။	တဖန်အကြင်သူတို့၏ စည်းချိန်သည် ပေါ့အ့ံ၊ ထိုသူတို့သည် မိမိတို့ဝိညာဉ်ကို ဆုံးရှုံး၍ ငရဲတွင် နေထိုင်ကြသူများ ဖြစ်ကြ၏။
23|104|၁ဝ၄။	ငရဲမီးသည် သူတို့၏မျက်နှာများကို လောင်မြိုက်လျက် သူတို့သည် စိတ်ညစ်ညူးလျက် တိတ်ဆိတ်စွာနေကြ၏။
23|105|၁ဝ၅။	သူတို့အား ငါ၏ပညတ်တရားတော်များကို နင်တို့အား ရွတ်ဖတ်ဟောပြောပြသည်မဟုတ်လောဟု ဗျာဒိတ်တော် ရှိလတံ့။
23|106|၁ဝ၆။	ထိုသူယုတ်တို့က တုံ့ပြန်လျှောက်ထားသည်မှာ အို--အကျွနု်ပ်တို့၏အရှင်သခင်၊ အကျွနု်ပ်တို့၏ကံဆိုးသည် အကျွနု်ပ်တို့ကို လွှမ်းမိုးပါ၏၊ ထို့ကြောင့်အကျွနု်ပ်တို့သည် အမှန်ပင်ဒုစရိုက်ကောင်များဖြစ်ကြပါမည်။
23|107|၁ဝ၇။	အို--အကျွနု်ပ်တို့၏အရှင်သခင်၊ အကျွနု်ပ်တို့ကို ဤငရဲမှ ကယ်နှုတ်တော်မူပါ၊ အကယ်၍အကျွနု်ပ်တို့သည် မကောင်းမှုများသို့ ပြန်ကြပါလျှင် အကျွနု်ပ်တို့သည် အမှန်ပင်ဒုစရိုက်ကောင်များဖြစ်ကြပါမည်။
23|108|၁ဝ၈။	အလ္လာဟ်အရှင်မြတ်က သူတို့အား နင်တို့ငရဲထဲသို့ ဝင်ကြလော့၊ ငါ့အား မတင်လျှောက်ကြလင့်ဟု ဗျာဒိတ်ပေး တော်မူ၏။
23|109|၁ဝ၉။	မှတ်သားကြလော့၊ ငါအရှင်မြတ်၏ ကျေးကျွန်များအနက် အသင်းတစ်သင်းရှိ၏၊ သူတို့က ဤသို့လျှောက်ထား ကြ၏၊ အို--အကျွနု်ပ်တို့၏အသက်သခင်ကျေးဇူးရှင်၊ အကျွနု်ပ်တို့သည် ယုံကြည်ကြပါ၏၊ ထို့ကြောင့်အကျွနု်ပ် တို့အား အပြစ်လွှတ်တော်မူပါ၊ ကောင်းကြီးမင်္ဂလာပေးသနားတော်မူပါ၊ အကြောင်းမူကားအရှင်သည် ကောင်းကြီး မင်္ဂလာပေးသူတကာတို့တွင် အထွဋ်အခေါင်ဖြစ်တော်မူပါ၏။
23|110|၁၁ဝ။	အို--မိစ္ဆာမိုက်တို့၊ နင်တို့သည် ယုံကြည်သူအပေါင်းသူတော်ကောင်းတို့အား ပြက်ရယ်ပြုကြ၏၊ နင်တို့သည် သူတို့ကို ပြောင်လှောင်နေခြင်းဖြင့် ငါ့အား တသဖို့ရန် မေ့လျော့သွားကြ၏။
23|111|၁၁၁။	မှတ်သားကြလော့၊ ဤနေ့တော်ကြီး၌ ငါသည် ခန္တီပါရမီရှင်တို့အား ဆုလာဘ်ပေးသနားတော်မူ၏၊ သူတို့သည် မုချဧကန်အောင်မြင်သူတို့ဖြစ်ကြ၏။
23|112|၁၁၂။	အလ္လာဟ်အရှင်မြတ်က သူတို့အား နင်တို့သည် ကမ္ဘာမြေပေါ်ဝယ် နှစ်ပေါင်းမည်မျှကြာခဲ့သနည်းဟု မေးတော် မူလတ့ံ။
23|113|၁၁၃။	သူတို့က အကျွနု်ပ်တို့သည် တစ်နေ့(သို့မဟုတ်)နေ့တစ်ဝက်အချို့မျှသာနေခဲ့ရပါ၏၊ စာရင်းအင်းထားသူတို့အား မေးတော်မူပါဟု လျှောက်ထားကြလတံ့။
23|114|၁၁၄။	အလ္လာဟ်အရှင်မြတ်က နင်တို့သည် ကာလအနည်းငယ်မျှသာနေခဲ့ကြ၏၊ ဤအကြောင်းကို နင်တို့သိခဲ့လျှင် တော်လေစွဟု မိန့်တော်မူလတ့ံ။
23|115|၁၁၅။	ထို့အပြင်နင်တို့ကို ငါသည် အချည်းနှီးအကြောင်းမဲ့ဖန်ဆင်းတော်မူသည်ဟု ထင်မှတ်ကြသလော၊ နင်တို့သည် ငါ့အထံတော်သို့ ပြန်မလာကြရဟု နင်တို့ထင်မှတ်စွဲလမ်းခဲ့ကြသလော။
23|116|၁၁၆။	ယခုအလ္လာဟ်အရှင်မြတ်သည် မြင့်မြတ်တော်မူ၏၊ ရှင်ဘုရင်အစစ်ဖြစ်တော်မူ၏၊ ကောင်းကြီးမင်္ဂလာအဖြာဖြာနှင့် ပြည့်စုံသောရာဇပလ္လင်တော်ကြီး၏ အရှင်သခင်၊ အလ္လာဟ်အရှင်မြတ်မှတပါး အခြားအရှင်သခင်မရှိချေ။
23|117|၁၁၇။	အကြင်သူသည် အလ္လာဟ်အရှင်မြတ်နှင့်တွဲဖက်၍ အခြားဘုရားများကို ဝတ်ပြုအ့ံ၊ ထိုသူ၌ မိမိ၏အယူဝါဒအတွက် အကိုးအကားမရှိချေ၊ အလ္လာာဟ်အရှင်မြတ်သာ သူ့ကို စစ်ကြောစီရင်တော်မူမည်၊ မှတ်သားကြလော့၊ မိစ္ဆာမိုက် တို့သည် အောင်မြင်ရကြလိမ့်မည်မဟုတ်ချေ။
23|118|၁၁၈။	အို--တမန်တော်မိုဟမ္မဒ်၊ သင်သည် ဤသို့ဆုတောင်းလော့၊ အို--အကျွနု်ပ်၏ အသက်သခင်ကျေးဇူးရှင်၊ အကျွနု်ပ်ကို အပြစ်လွှတ်တော်မူပါ၊ ကောင်းကြီးမင်္ဂလာပေးသနားတော်မူပါ၊ အကြောင်းမူကား အရှင်သည် ကောင်းကြီးပေးသူတကာတို့တွင် အထွဋ်အခေါင်ဖြစ်တော်မူပါ၏အရှင်။
24|1|၁။	ဤစူရာဟ်တော်သည် ငါအရှင်မြတ်ချမှတ်ပြဋ္ဌာန်းတော်မူသောစူရာဟ်တော်တည်း၊ သင်တို့ရိုသေလေးစားကောင်း လေးစားဖို့ရာ ဤစူရာဟ်တော်တွင် အဓိပ္ပါယ်ရှင်းလင်းထင်ရှားသောပညတ်တော်များကို ပြဋ္ဌာန်းချပေးတော်မူ၏။
24|2|၂။	မတရားမေထုံမှီဝဲခြင်းကို ကျူးလွန်သောယောက်ျားမိန်းမတို့အား သင်တို့သည် ကြိမ်ဒဏ်အချက်တစ်ရာစီ ပေးကြလော့၊ သင်တို့သည် အလ္လာဟ်အရှင်မြတ်နှင့် နောက်ဆုံးနေ့တော်ကြီးကို ယုံကြည်စွဲလမ်းကြလျှင် သူတို့အား သနားခြင်းကြောင့် အလ္လာဟ်အရှင်မြတ်၏ ပညတ်တော်ကို အတည်မပြုပဲ မနေကြလင့်၊ ယင်းအပြစ် ပေးခြင်းကို ယုံကြည်သူတို့အနက် လူတစ်စုကို ကြည့်စေလော့။
24|3|၃။	မတရားသံဝါသပြုသူယောက်ျားသည် မတရားမေထုံကျင့်သူမိန်းမ(သို့မဟုတ်) ဆင်းတုရုပ်ပွားဝါဒီမိန်းမမှတပါး အခြားမိန်းမနှင့် လက်မထပ်ရချေ၊ ထိုနည်းအတူမတရားကာမှုပြုကျင့်သောမိန်းမ၌ ကာမေသုမိစ္ဆာစာရကျုးလွန်သူ ယောက်ျား(သို့မဟုတ်)မိစ္ဆာဒိဌိမှတပါး အခြားယောက်ျားနှင့်အိမ်ထောင်ပြုခွင့်မရှိချေ၊ ထိုကိစ္စကို ယုံကြည်သူများ မပြုရဟု ပညတ်တော်မူ၏။
24|4|၄။	အကြင်သူတို့သည် ဂုဏ်သရေရှိအမျိုးသမီးတို့အား မတရားမေထုံကျင့်သည်ဟု သက်သေလေးယောက်မထူပဲ စွပ်စွဲငြားအ့ံ၊ ထိုသူတို့အား ကြိမ်ဒဏ်အချက်ရှစ်ဆယ်တပ်ရိုက်ကြလော့၊ ထို့နောက်ထိုသူတို့၏ သက်သေထွက် ချက်ကို မည်သည့်အမှုတွင်မှ အရေးယူလက်မခံကြချေ၊ ထိုသူတို့သည် မတရားမှုကို အမှန်ပင်ကျူးလွန်ကြ၏။
24|5|၅။	သို့ရာတွင် အကြင်သူသည် ယင်းကဲ့သို့အပြစ်ဒဏ်ခံရပြီးနောက် သတိနောင်တရ၍ သီလသမာဓိရှိအ့ံ၊ ထိုသူကို သက်သေခံခွင့်ပေးကြလော့၊ မှတ်သားကြလော့၊ အလ္လာဟ်အရှင်မြတ်သည် အပြစ်လွှတ်တော်မူ၏၊ ကောင်းကြီး မင်္ဂလာပေးသနားတော်မူ၏။
24|6|၆။	မိမိတို့ဇနီးမိန်းမတို့ကို ကာမခိုးမှုနှင့်စွပ်စွဲသူတို့သည် မိမိတို့မှတပါး အခြားသက်သေမပြနိုင်လျှင်၊ ထိုသူတို့အား တစ်ဦးစီကို အလ္လာဟ်အား တိုင်တည်၍ သူသည် အမှန်စကားကို ဆိုသူများမှ ဖြစ်သည်ဟု ကျမ်းလေးကြိမ် လေးဖန်ကျိန်ဆိုစေကြလော့။
24|7|၇။	ထို့နောက်ပဥ္စမမြောက်ဤသို့ကျန်ဆိုရမည်၊ အကျွနု်ပ်သည် မဟုတ်မလျား၊ မုသားသက်သေထွက်ဆိုပါလျှင်၊ အရှင်မြတ်၏ ကျိန်ဆဲတော်မူခြင်းကို ခံရပါစေသောဝ်။
24|8|၈။	ထိုမိန်းမက မိမိအား စွပ်စွဲသူသည် မတရားမုသားကို မုချဆိုပါသည်ဟု အလ္လာဟ်အရှင်မြတ်ရှေ့တော်ဝယ် ကျိန်ဆို၍ သက်သေလေးကြိမ်လေးခါထွက်ဆိုပြီးလျှင် သူမသည် အပြစ်ဒဏ်မှ လွတ်ရမည်။
24|9|၉။	ပဥ္စမမြောက်အကြိမ်၌ အကျွန်ုပ်အား စွပ်စွဲသူသည် အမှန်စကားကို ဆိုပါလျှင် အကျွနု်ပ်အပေါ်သို့ အလ္လာဟ် အရှင်မြတ်၏ အမျက်တော်ကျရောက်ပါစေသောဝ်ဟု ကျိန်ဆိုရမည်။
24|10|၁ဝ။	အရှင်မြတ်သည် သင်တို့အပေါ်၌ ကရုဏာသက်ခြင်း၊ ကောင်းကြီးမင်္ဂလာပေးခြင်း၊ ကျေးဇူးတော်တို့ကို ပြုတော် မမူပါလျှင်၊ သင်တို့သည် မုချဧကန်ပျက်စီးရမည်သာတည်း၊ အလ္လာဟ်အရှင်မြတ်သည် သနားညှာတာတော်မူ၏၊ လိမ္မာတော်မူ၏။
24|11|၁၁။ မှတ်သားကြလော့၊ အတင်းစကားအနှံ့အပြားလွှင့်သူများသည် သင်တို့အထဲမှ အသင်းတစ်သင်းပင်ဖြစ်၏၊ သင်တို့သည် အရှက်တကွဲစွပ်စွဲပြောဆိုခံရခြင်းကို မကောင်းဟု မယူဆကြကုန်လင့်၊ မကောင်းမဟုတ်ချေ၊ သင်တို့အတွက် ကောင်းမြတ်သောအရာဖြစ်၏၊ ထိုသူမိုက်တို့မူကား မိမိတို့ပြုကျင့်သောမကောင်းမှု၏ အပြစ် ဒုက္ခကို အသီးသီးခံကြရမည်ဖြစ်၏၊ ထို့အပြင်သူတို့အနက် မကောင်းသတင်းအများဆုံးလုပ်ကြံလွှင့်သူအား အလွန်ကြောက်မက်ဖွယ်သောအပြစ်ဒဏ်တော်ထိလိမ့်မည်။
24|12|၁၂။	ယုံကြည်သူမိန်းမယောက်ျားတို့သည် ထိုသတင်းစကားကို ကြားရသောအခါ မိမိတို့လူစုကို အဘယ်ကြောင့် အကောင်းမထင်ကြသနည်း၊ ထို့အပြင်ထိုမင်္ဂလာစကားသည် မုချဧကန်မုသားစကားဖြစ်သည်ဟု အဘယ်ကြောင့် မဆိုကြသနည်း။
24|13|၁၃။ ယင်းကဲ့သို့လုပ်ကြံစွပ်စွဲသူတို့သည် မိမိတို့စွပ်စွဲချက်ကို ထောက်ခံဖို့ရာ သက်သေလေးဦးတို့ကို အဘယ်ကြောင့် မတင်ပြနိုင်သနည်း၊ သက်သေများမထူသောကြောင့် သူတို့သည် အလ္လာဟ်အရှင်မြတ်ရှေ့တော်ဝယ် မုသား ထွက်ဆိုသူများဖြစ်ကြ၏။
24|14|၁၄။	အကယ်၍ဤဘဝနောင်ဘဝတွင် သင်တို့အတွက် အလ္လာဟ်၏ ကရုဏတော်ကောင်းကြီးမင်္ဂလာတော်တို့မရှိခဲ့ ပါလျှင်၊ ယင်းအသရေဖျက်စကားပြောဆိုသည့်အတွက် သင်တို့ကို ပြင်းထန်ကြီးလေးသောအပြစ်ဒဏ်တော် ထိခဲ့လတ့ံ။
24|15|၁၅။	သင်တို့သည် မိမိတို့မသိမမြင်သောမကောင်းသတင်းကို လျှာနှင့်လက်ခံ၍ ပါးစပ်နှင့်ပြောဆိုသောအခါ ထိုအရာ သည် အသေးအဖွဲဟု ထင်မှတ်ကြ၏၊ ယင်းသို့မဟုတ်ချေ၊ ထိုအရာသည် အလ္လာဟ်အရှင်မြတ်အထံတော်၌ အလွန်အရေးကြီးသောအရာဖြစ်၏။
24|16|၁၆။	ထိုအကြောင်းကို ကြားရသောအခါ သင်တို့သည် အဘယ်ကြောင့်ဤသို့မပြောမဆိုကြသနည်း၊ ဤမကောင်း အတင်းစကားကို ငါတို့မပြောဆိုအပ်၊ အို--အလ္လာဟ်အရှင်၊ အရှင်သည် ချို့တဲ့ခြင်းမဲ့သောအနန္တဂုဏ်တော်ရှင် ဖြစ်ပါ၏၊ ဤအတင်းစကားသည် အလွန်မိုက်မဲရိုင်းပျသောမတရားစွပ်စွဲချက်ဖြစ်ပါ၏။
24|17|၁၇။	သင်တို့သည် ယုံကြည်သူအမှန်ဖြစ်ကြလျှင်၊ ဤကဲ့သို့သောမတရားမှုကို ထပ်မံမကျူးလွန်ဖို့ရာ အလ္လာဟ်အရှင် မြတ်သည် သင်တို့အား သြဝါဒပေးတော်မူ၏။
24|18|၁၈။	ထို့အပြင်အလ္လာဟ်အရှင်မြတ်သည် သင်တို့အား မိမိ၏တရားတော်များကို ရှင်းလင်းဖော်ပြတော်မူ၏၊ အလ္လာဟ် အရှင်မြတ်သည် သိတော်မူ၏၊ လိမ္မာတော်မူ၏။
24|19|၁၉။	မှတ်သားကြလော့၊ အကြင်သူတို့သည် ယုံကြည်သူတို့နှင့်စပ်လျဉ်း၍ အတင်းစကားလွှင့်ဆိုခြင်းကို နှစ်သက်ကြအ့ံ၊ ထိုသူတို့သည် ဤဘဝနောင်ဘဝနှစ်ဖြာသောဘဝ၌ အလွန်နာကျင်ဖွယ်ဖြစ်သောအပြစ်ဒဏ်ကို ခံကြရလတ့ံ၊ အလ္လာဟ်အရှင်မြတ်သည် သိတော်မူ၏၊ သင်တို့ကား မသိချေ။
24|20|၂ဝ။	အကယ်၍ ယခုဘဝနောက်ဘဝ၌ သင်တို့အဖို့အရာ အလ္လာဟ်၏ ကရုဏာတော်၊ ကောင်းကြီးမင်္ဂလာတော်များ မရှိခဲ့လျှင် သင်တို့သည် ပျက်စီးဆုံးရှုံးကြခဲ့လတ့ံ၊ အရှင်မြတ်သည် သနားညှာတာတော်မူ၏၊ ကောင်းကြီးမင်္ဂလာ ပေးတော်မူ၏။
24|21|၂၁။	အို--ယုံကြည်သူအပေါင်းတို့၊ သင်တို့သည် ရှိုင်တန်မာရ်နတ်၏ ခြေရာကို မနင်းလိုက်ကြလင့်၊ အကြင်သူသည် ရှိုင်တန်မာရ်နတ်သွားရာ ဖဝါးခြေထပ်လိုက်ပါအ့ံ၊ ထိုသူအား မာရ်နတ်သည် ညစ်ညမ်းမှု၊ ဒုစရိုက်မှုသို့ မုချဆွဲငင် လတ့ံ၊ အလ္လာဟ်အရှင်မြတ်၏ ကရုဏာတော်၊ ကောင်းကြီးမင်္ဂလာတော်တို့သည် သင်တို့အပေါ်သို့ မသက်ရောက် ခဲ့လျှင် သင်တို့အနက် တစ်စုံတစ်ယောက်မှ သန့်ရှင်းဖြူစင်သူများမဖြစ်နိုင်ချေ၊ သို့သော်အလ္လာဟ်အရှင်မြတ်သည် အလိုတော်ရှိသူအား အပြစ်ကင်းမဲ့သန့်ရှင်းစေတော်မူ၏၊ အရှင်မြတ်သည် အကြွင်းမဲ့ကြားတော်မူ၏၊ အကြွင်းမဲ့ သိတော်မူ၏။
24|22|၂၂။	သင်တို့အနက်စည်းစိမ်ဥစ္စာကုံလုံကြွယ်ဝသူတို့နှင့် လူကြီးလူကောင်းတို့သည် မိမိတို့ဆွေမျိုးများ၊ သူဆင်းရဲများ၊ အလ္လာဟ်အရှင်မြတ်၏ သာသနာတော်အတွက် မိမိတို့အိုးအိမ်နေရပ်ကို စွန့်လွှတ်ထွက်ပြေးလာရသူတို့အား မပေးမကမ်းဟု မကျိန်ဆိုကြလင့်၊ ထိုသူတို့သည် သူတပါးကို အပြစ်လွှတ်၍ အလိုလိုက်ကြလော့၊ သင်တို့ သည် အလ္လာဟ်အရှင်မြတ်အပြစ်လွှတ်တော်မူခြင်းကို မတောင့်တကြသလော၊ အလ္လာဟ်အရှင်မြတ်သည် အပြစ် လွှတ်တော်မူ၏၊ ကောင်းကြီးပေးသနားတော်မူ၏။
24|23|၂၃။	မှတ်သားကြလော့၊ အကြင်သူတို့သည် အမှတ်တမဲ့သတိပေါ့ဆမိသောသီလသမာဓိရှင်ယုံကြည်သူအမျိုးသမီး တို့အား အရှက်တကွဲအသရေပျက်အောင် မတရားစွပ်စွဲကြအ့ံ၊ ထိုသူတို့သည် ဤဘဝနောင်ဘဝနှစ်ဖြာသော ဘဝတွင် အလ္လာဟ်အရှင်မြတ်၏ ကျိန်ဆဲခြင်းကို ခံကြရ၏၊ သူတို့သည် အလွန်ပြင်းထန်ကြောက်မက်ဖွယ်သော အပြစ်ဒဏ်တော်ကို ခံကြရလတ့ံ။
24|24|၂၄။	သူတို့၏လျှာများ၊ သူတို့၏လက်များ၊ သူတို့၏ခြေထောက်များက သူတို့ပြုကျင့်လေ့ရှိသော အမှုအခင်းတို့ကို ဖော်ထုတ်၍ သက်သေထွက်ဆိုသောနေ့တော်ကြီး၌။
24|25|၂၅။	ထိုနေ့တော်ကြီး၌ အလ္လာဟ်အရှင်မြတ်သည် ထိုသူတို့အား သူတို့ရထိုက်သောကောင်းကျိုးဆိုးကျိုးကို အပြည့်အစုံ ပေးတော်မူလိမ့်မည်၊ ထိုအခါသူတို့သည် အလ္လာဟ်အရှင်မြတ်သည် အလွန်ထင်ရှားသောအမှန်တရားဖြစ်တော် မူကြောင်းကို သိမြင်ရကြလတ့ံ။
24|26|၂၆။	မိန်းမယုတ်တို့သည် ယောက်ျားယုတ်တို့အဖို့ ဖြစ်ကြ၏၊ ယောက်ျားယုတ်များလည်း မိန်းမယုတ်များအဖို့ ဖြစ်ကြ၏၊ မိန်းမမြတ်တို့သည် ယောက်ျားမြတ်တို့မအဖို့ဖြစ်ကြ၏၊ ယောက်ျားမြတ်တို့သည် မိန်းမမြတ်တို့အဖို့ ဖြစ်ကြ၏၊ စင်စစ်အားဖြင့်အထက်အဆိုပါသူမြတ်တို့မှာ လူများမတရားစွပ်စွဲသည့်အပြစ်မှ လွတ်ကင်းသန့်ရှင်း ကြ၏၊ သူတို့အတွက် အပြစ်လွှတ်ခြင်းနှင့် များပြားလှစွာသောစည်းစိမ်ဥစ္စာရိက္ခာတို့ရှိ၏။
24|27|၂၇။	အို--ယုံကြည်သူအပေါင်းတို့၊ သင်တို့သည် မိမိအိမ်မှတပါး အခြားအိမ်တွင်းသို့ အိမ်ရှင်ထံမှ အခွင့်မပန်ပဲ အိမ်ရှင်အား အေးချမ်းသာယာပါစေဟု မေတ္တာမပို့ပဲ မဝင်ကြလင့်၊ ယင်းသို့ပြုမူခြင်းသည် သင်တို့အတွက် မွန်မြတ်သောကျင့်စဉ်ဖြစ်၏၊ ယင်းကျင့်စဉ်ကို ကောင်းစွာသတိပြုကြလော့။
24|28|၂၈။	ထို့အပြင်အကယ်၍အိမ်တွင်း၌ တစ်စုံတစ်ယောက်ကိုမျှ မတွေ့ငြားသော်လည်း ဝင်ခွင့်မရပဲလျက် အိမ်တွင်းသို့ မဝင်ကြလင့်၊ တဖန်အကယ်၍သင်တို့အား အိမ်ဝင်ခွင့်မပေးပဲ ပြန်သွားရန်ပြောလျှင် ပြန်သွားကြလော့၊ ယင်းသို့ပြု ခြင်းသည် မြင့်မြတ်သောအမူအရာဖြစ်၏၊ အလ္လာဟ်အရှင်မြတ်သည် သင်တို့ပြုကျင့်သမျှတို့ကို သိတော်မူ၏။
24|29|၂၉။	သင်တို့သည် မိမိအတွက် အကျိုးကျေးဇူးတစ်စုံတစ်ခုကို မြင်၍ လူသူမရှိသောအိမ်လပ်များသို့ ဝင်၍ သင်တို့ အပေါ်၌ အပြစ်မထိုက်ချေ၊ အလ္လာဟ်အရှင်မြတ်သည် ထုတ်ဖော်ပြောဆိုသောအရာများနှင့် ဖုံးကွယ်ထားသော အရာများကို အကုန်အစင်သိတော်မူ၏။
24|30|၃ဝ။	အို--တမန်တော်၊ သင်သည် ယုံကြည်သူအမျိုးသားတို့အား စူးစူးစိုက်စိုက်မကြည့်ပဲ မျက်နှာအောက်ငုံ့ထား၍ ကာယိန္ဒြေရှိဖို့ရာ ဟောကြားလော့၊ မှတ်သားကြလော့၊ အရှင်မြတ်သည် သူတို့ပြုကျင့်သမျှကို သိတော်မူ၏။
24|31|၃၁။	တဖန်သင်သည် ယုံကြည်သူအမျိုးသမီးတို့အား ဤသို့ဟောပြောသွန်သင်လော့၊ အို--အမျိုးသမီးတို့၊ သင် ရှင်မတို့သည် စူးစိုက်မကြည့်ပဲ မျက်နှာအောက်ချထား၍ ကာယိန္ဒြေရှိကြလော့၊ လူမြင်ကွင်းသို့ ကျသည်မှတပါး သင်တို့၏ လှပတင့်တယ်ခြင်းကို မပြကြလင့်၊ သင်တို့၏ရင်ခွင်များကို အဖုံးအကွယ်ဖြင့် ဖုံးအုပ်ထားကြလော့၊ သင်တို့သည် မိမိတို့၏ လှပတင့်တယ်ခြင်းကို မိမိတို့လင်ယောက်ျားများ၊ အဘများ၊ လင်၏အဘများ၊ သားများ၊ လင်ပါသားများ၊ မောင်များ၊ မောင်၏သားများ၊ အမညီမ၏သားများ၊ မိန်းမချင်းချင်း၊ ကျွန်များ၊ ရာဂတဏှာ စိတ်မရှိနိုင်သောအခိုင်းအစေယောက်ျားများ၊ မိန်းမတို့၏ အင်္ဂါအစိတ်အပိုင်းကို မသိသောကလေးသူငယ်များ မှတပါး အခြားသူတို့အား မပြကြလင့်၊ သင်တို့သည် မိမိတို့ကိုယ်တွင် ဆင်ယင်ထားသောတန်ဆာများအနက် ဖုံးကွယ်နေသည်တို့ကို သူတပါးမြင်စိမ့်သောငှာ မိမိတို့ခြေကို တစ်စုံတစ်ခုအပေါ်တွင် မဆောင့်ကြလင့်၊ အို-ယုံကြည်သူယောက်ျားမိန်းမတို့၊ သင်တို့အားလုံးသည် အောင်ဆုမင်္ဂလာရစိမ့်သောငှာ အလ္လာဟ်အရှင်မြတ် ဘက်တော်သို့ လှည့်ကြလော့။
24|32|၃၂။	ထို့အပြင်သင်တို့အနက် တကိုယ်ရေတကာယတည်းနေသူများ၊ အရှင်မြတ်နှင့် တရားတော်ကို ကြည်ညိုသော ကျွန်များ၊ မိန်းမအခိုင်းအစေများကို လက်ထပ်ထိမ်းမြားပေးကြလော့၊ အကယ်၍၎င်းတို့သည် ဆင်းရဲနွမ်းပါးခဲ့လျှင် အလ္လာဟ်အရှင်မြတ်သည် အရှင်မြတ်၏ ဘဏ္ဍာတော်များမှ သူတို့အား ပေးကမ်းကြွယ်ဝစေတော်မူလိမ့်မည်၊ အလ္လာဟ်အရှင်မြတ်သည် ကြွယ်ဝတော်မူ၏ အကြွင်းမဲ့သိတော်မူ၏။
24|33|၃၃။	အကြင်သူသည် ဆင်းရဲနွမ်းပါး၍ အိမ်ထောင်ပြုခြင်းငှာ မစွမ်းနိုင်ရှိခဲ့အ့ံ၊ အလ္လာဟ်အရှင်မြတ်သည် ထိုသူအား ကိုယ်တော်၏ ကရုဏာတော်အားဖြင့် ဥစ္စာရွှေငွေလုံလောက်ခြင်းပေးသနားတော်မူသည့်တိုင်အောင် ထိုသူသည် မိမိကိုယ်ကို မတရားကာမမှုနှင့် ကင်းလွတ်အောင် ထိန်းသိမ်းစောင့်စည်းရမည်၊ ထို့အပြင်သင်တို့၏ ကျွန်များ အနက် ကျွန်ဘဝမှ လွတ်မြောက်လိုသူတို့အား ၎င်းတို့တွင် အကျိုးဖြစ်ထွန်းစရာအကြောင်းမြင်လျှင် လွတ်မြောက် ခြင်းကို စာချုပ်စာတမ်းရေး၍ ပေးကြလော့၊ သင်တို့အား အလ္လာဟ်အရှင်မြတ်ပေးသနားတော်မူသောဥစ္စာပစ္စည်း များမှ သူတို့အား ပေးကမ်းကြလော့၊ သင်တို့သည် လောကီစည်းစိမ်ဥစ္စာများကို မက်မောသောကြောင့် မိမိ အပျိုရည်ကို စောင့်ထိန်းလိုသောကျွန်မိန်းကလေးတို့အား ပြည့်တန်ဆာအလုပ်ကို အတင်းအကျပ်မခိုင်းကြလင့်၊ အကယ်၍ယင်းသို့အတင်းအကျပ်ခိုင်းသော် ယင်းအခိုင်းခံရပြီးနောက် အလ္လာဟ်အရှင်မြတ်သည် သူတို့အား အပြစ်လွှတ်တော်မူမည်၊ မှတ်သားကြလော့၊ အရှင်မြတ်သည် အပြစ်လွှတ်တော်မူမည်၊ ကောင်းကြီးမင်္ဂလာ ပေးသနားတော်မူမည်။
24|34|၃၄။	မုချဧကန်ငါအရှင်မြတ်သည် သင်တို့အဖို့အရာ အဓိပ္ပါယ်ပေါ်လွင်ထင်ရှားသောနှုတ်ကပတ်တော်များနှင့် သင်တို့ အလျင်ကျ၍ ကွယ်ပျောက်သွားသောရှေးလူဟောင်းတို့၏ဥပမာများကို ချပေးတော်မူ၏၊ စင်စစ်အားဖြင့် ကျမ်း တော်မြတ်သည် ဒုစရိုက်အပြစ်ကို တားဆီးသူတို့အဖို့အရာ အဆုံးအမကျမ်းတော်မြတ်ဖြစ်၏။
24|35|၃၅။	အလ္လာဟ်အရှင်မြတ်သည် ကမ္ဘာမြေပြင်မိုးကောင်းကင်၏ ရောင်ခြည်တော်ဖြစ်၏၊ အရှင်မြတ်၏ ရောင်ခြည်တော် ကို ပမာဆိုသည်ရှိသော် အုတ်ကျောက်နံရံမှ လှိုဏ်ခေါင်းတွင်ရှိသောမှန်အိမ်နှင့်တူ၏၊ ထိုမှန်အိမ်သည် ဖန်ဘူး အတွင်း၌ရှိ၏၊ ထိုဖန်ဘူးသည် အလွန်ပင်ထွန်းတောက်နေသောကြယ်နက္ခတ်ကြီးနှင့် အလားတူ၏။ ထိုမှန်အိမ်ကို အလွန်သုမင်္ဂလာရှိသောသစ်ပင်မှ ထွန်းညှိထား၏၊ ထိုသစ်ပင်သည် အရှေ့မျက်နှာစွန်းအနောက်မျက်နှာစွန်းမှ မဟုတ်သောသံလွင်ပင်ဖြစ်၏၊ ထိုသံလွင်ပင်မှ ဆီသည် နဂိုပကတိအတိုင်းကြည်လင်သောသတ္တိအစွမ်းဖြင့်၊ မီးမညှိသော်လည်း အလိုလိုပင်လင်းဝင်းလုဘန်းမျှရှိ၏၊ အလ္လာဟ်အရှင်မြတ်၏ ရောင်ခြည်တော်သည် အလင်း ရောင်တစ်ထပ်ပြီးတစ်ထပ်၊ အထပ်ထပ်ရှိ၏၊ အလ္လာဟ်အရှင်မြတ်သည် အလိုတော်ရှိသူကို ရောင်ခြည်တော် အတွင်းသို့ ညွှန်ပြတော်မူ၏၊ အလ္လာဟ်အရှင်မြတ်သည် လူသားတို့အား ဥပမာဆောင်၍ ဗျာဒိတ်ပေးတော်မူ၏၊ အကြောင်းမူကားအရှင်မြတ်သည် အရာခပ်သိမ်းတို့ကို အကြွင်းမဲ့သိတော်မူသောအရှင်ဖြစ်တော်မူ၏။
24|36|၃၆။	အလ္လာဟ်အရှင်မြတ်၏ နာမတော်ကို ချီးကျူးတသဖို့ရာ အလ္လာဟ်အရှင်မြတ်ချီးမြှင့်ထားတော်မူသောကျောင်း တော်များ၌ ယင်းမှန်အိမ်ကို တွေ့ရှိရ၏၊ ထိုကျောင်းတော်များ၌ နေ့ညမပြတ်အရှင်မြတ်အား ဝတ်ပြလျက်ချီးမွမ်း ကြသည်။
24|37|၃၇။	ဆွလားသ်ဝတ်တက်ကြကုန်သောသူတော်ကောင်းတို့အား အရှင်မြတ်အား အောက်မေ့တသခြင်း၊ ဆွလားသ် ဝတ်ပြုခြင်း၊ ဇကားသ်အလှုပေးခြင်းတို့ကို မေ့လျော့ပျက်ကွက်အောင် ၎င်းတို့၏ရောင်းဝယ်ဖောက်ကားခြင်းစသော လောကီရေးရာအဖြာဖြာတို့က တစ်စုံတစ်ရာမနှောင့်ယှက်နိုင်ချေ၊ သူတို့သည် ကမ္ဘာအသစ်တွင် စိတ်နှလုံးနှင့် မျက်လုံးတို့လည်နေမည့်နေ့တော်ကြီးကိုသာလျှင် အလွန်ကြောက်ရွံ့ကြကုန်၏။
24|38|၃၈။	ထိုနေ့တော်ကြီး၌ အလ္လာဟ်အရှင်မြတ်သည် သူတို့အား မိမိတို့ပြုကျင့်ခဲ့သောကုသိုလ်ကောင်းမှု၏ အကျိုးသုခကို ပေးသနားတော်မူအ့ံ၊ ထို့အပြင်အနန္တကောင်းကြီးမင်္ဂလာတော်မှ သူတို့၏အောင်ဆုမင်္ဂလာကို ပိုမိုပေးသနားတော် မူလတ့ံ၊ အလ္လာဟ်အရှင်မြတ်သည် အလိုတော်ရှိသူအား အတိုင်းအထွာပမာဏမရှိပဲ ရက်ရက်ရောရောကောင်း ကြီးမင်္ဂလာပေးသနားတော်မူ၏။
24|39|၃၉။	မိစ္ဆာဒိဌိတို့မှာမူကား မိမိတို့ပြုကျင့်မှုများသည် သဲကန္တာရရှိ တံလျှပ်နှင့်ပမာတူ၏၊ ရေမွတ်သိပ်သောသူသည် ထိုတံလျှပ်ကို ရေမှတ်၍ လိုက်လျှောက်လာရာ ထိုနေရာသို့ ရောက်သောအခါ ရေမဟုတ်ကြောင်းတွေ့ရ၏၊ ရေအစား သူ့အား မိမိပြုကျင့်မှု၏ အကျိုးဆက်ကို ပေးသနားတော်မူသောအလ္လာဟ်အရှင်မြတ်ကိုသာ တွေ့ရ၏၊ အလ္လာဟ်အရှင်မြတ်သည် စစ်ကြောစီရင်မှု၌ မြန်ဆန်တော်မူ၏။
24|40|၄ဝ။	သို့မဟုတ်အယူမှားသူတို့၏ ယုတ်ညံ့သောကျင့်ကြံမှုများသည် နက်ဝှမ်းပြောကျယ်၊ ပင်လယ်သမုဒ္ဒရာတွင် ကျနေသောမဟာအမှောင်ထုနှင့်တူ၏၊ ထိုသမုဒ္ဒရာဝယ် မိစ္ဆာမိုက်အား ပင်လယ်လှိုင်းသည် တစ်လုံးပြီးတစ်လုံး တက်လာ၏၊ ထိုလှိုင်းတံပိုးအပေါ်၌ မိုးတိမ်ဖုံးအုပ်လျက်ရှိ၏၊ ထိုမိုးတိမ်တွင် အမှောင်ထုတစ်ထပ်ပြီးတစ်ထပ် ရှိ၏၊ သူသည် မိမိလက်ကို ဆန့်သောအခါ လက်ကိုပင် မမြင်နိုင်ချေ၊ အမှန်မှာ အကြင်သူအား အလ္လာဟ် အရှင်မြတ်အား အလင်းရောင်ပေးသနားတော်မမူပါလျှင် ထိုသူအတွက် အလင်းရောင်လုံးဝမရှိချေ။
24|41|၄၁။	အို--တမန်တော်၊ သင်မမြင်သလော၊ ကမ္ဘာမြေပြင်မိုးကောင်းကင်တွင် ရှိနေသောအရာခပ်သိမ်းတို့နှင့် ကောင်း ကင်တွင် ပျံဝဲနေသောငှက်တိရိစ္ဆာန်တို့သည် အလ္လာဟ်အရှင်မြတ်၏ အနန္တဂုဏ်ကျေးဇူးတော်ကို ချီးကျူးတသ နေကြကုန်၏၊ ထိုအရာဝထ္ထုတိုင်းပြုသောဆွလတ်ဝတ်၊ ချီးကျူးသောချီးမွမ်းထောပနာတို့ကို မုချဧကန်အရှင်မြတ် သိတော်မူ၏၊ အလ္လာဟ်အရှင်မြတ်သည် သူတို့ပြုလုပ်သမျှကို အကုန်သိမြင်တော်မူ၏။
24|42|၄၂။	မိုးကောင်းကင်နှင့် ကမ္ဘာမြေပြင်ကို စိုးပိုင်တော်မူသောအရှင်အား အလ္လာဟ်အရှင်မြတ်သည်သာတည်း၊ အရှင်မြတ် အထံတော်သို့သာ ခရီးရှိ၏။
24|43|၄၃။	အို--တမန်တော်၊ သင်မမြင်သလော၊ အလ္လာဟ်အရှင်မြတ်သည် မိုးတိမ်လွှာများကို တောင်မြောက်လေးပါး သွားလာစေတော်မူ၏၊ ထိုတိမ်လွှာတို့ကို တစ်ခုနှင်တစ်ခုပေါင်းစုရောနှောစေတော်မူပြီးနောက်၊ တစ်ခဲနက်တည်း ဖြစ်စေတော်မူ၏၊ ထိုအခါထိုတိမ်ခဲတို့၏ အထဲမှ မိုးရွာသွန်းသည်ကို သ်မြင်ရ၏၊ အရှင်မြတ်သည် အထက် ကောင်းကင်မှ တောင်များကဲ့သို့အစိုင်အခဲဖြစ်နေသောနှင်းခဲများကို မိုးသီးမိုးပေါက်ကဲ့သို့ကြွေကျစေတော်မူ၏၊ အရှင်မြတ်သည် အလိုတော်ရှိသူအား နှင်းသီးနှင်းပေါက်နှင့် ပစ်ခတ်တော်မူ၏၊ အလိုတော်ရှိသူထံမှ ထိုနှင်းသီး နှင်းပေါက်ဘေးအန္တရာယ်ကို လွှဲဖယ်သွားစေတော်မူ၏၊ အရှင်မြတ်၏ လျှပ်စစ်ရောင်သည် မျက်စိ၏အလင်းကို သိမ်းယူလုဘနန်းမျှရှိ၏။
24|44|၄၄။	အလ္လာဟ်အရှင်မြတ်သည် နေ့နှင့်ညဉ့်ကို အလှည့်ကျလည်စေတော်မူ၏၊ မှတ်သားကြလော့၊ ဤအခြင်းအရာ၌ မြင်သူတို့အဖို့ သင်ခန်းစာအမှန်ပါရှိ၏။
24|45|၄၅။	အလ္လာဟ်အရှင်မြတ်သည် တိရိစ္ဆာန်တိုင်းကို ရေဖြင့် ဖန်ဆင်းတော်မူ၏၊ တိရိစ္ဆာန်များအနက် အချို့တို့မှာ မိမိဝမ်းဖြင့် တွားသွားကြကုန်၏၊ အချို့မှာ အခြေနှစ်ချောင်း၊ အချို့မှာ အခြေလေးချောင်းဖြင့် သွားလာကြကုန်၏၊ အလ္လာဟ်အရှင်မြတ်သည် အရာခပ်သိမ်းကုန်တို့ကို ပြုစွမ်းနိုင်တော်မူ၏။
24|46|၄၆။	စင်စစ်အားဖြင့်ငါသည် နှုတ်ကပတ်တော်များကို ချပေးသနားတော်မူ၏၊ ရှင်းလင်းတော်မူ၏၊ အလ္လာဟ်အရှင်မြတ် သည် အလိုတော်ရှိသူအား ဖြောင့်မှန်သောလမ်းကို ညွှန်ပြတော်မူ၏။
24|47|၄၇။	ထို့အပြင်သူတို့က အကျွနု်ပ်တို့သည် အလ္လာဟ်အရှင်မြတ်နှင့် အရှင်မြတ်၏ တမန်တော်အား ယုံကြည်ပါ၏၊ ကျိုးနွံနာခံကြပါ၏ဟု ဆိုကြ၏၊ ထို့နောက်သူတို့အထဲမှ လူတစ်စုသည် လှည့်သွားကြ၏၊ ယင်းလူများသည် ယုံကြည်သူများမဟုတ်ချေ။
24|48|၄၈။	ထို့အပြင်ထိုသူတို့သည် မိမိတို့အလည်ကြား၌ တရားမှန်ကန်စွာဆုံးဖြတ်စီရင်ရန် အလ္လာဟ်အရှင်မြတ်နှင့် တမန် တော်ကို တောင်းပန်လျှောက်ထားသောအခါ သူတို့အနက်လူတစ်စုသည် အမှန်ပင်မနှစ်သက်ကြချေ။
24|49|၄၉။	သို့သော်သူတို့သည် မှန်ကန်သောဘက်မှ ဖြစ်ခဲ့လျှင် တမန်တော်ထံသို့ စိတ်တူသဘောတူချဉ်းကပ်လာခဲ့ကြလတ့ံ။
24|50|၅ဝ။	ထိုသူတို့၏ စိတ်နှလုံးတွင် မိစ္ဆာဝါဒရောဂါစွဲနေသလော၊ သို့မဟုတ်ယုံမှားသံသယရှိကြသလော၊ သို့မဟုတ် အလ္လာဟ်အရှင်မြတ်နှင့် တမန်တော်သည် သူတို့အား မတရားစီရင်ဆုံးဖြတ်ပေးတော်မူမည်ဟု စိုးရိမ်ကြသလော၊ မတရားဆုံးဖြတ်တော်မူမည်မဟုတ်ချေ၊ သို့သော်သူတို့သည် ဒုစရိုက်မကောင်းမှုကို ကျူးလွန်သူများဖြစ်ကြ၏။
24|51|၅၁။	ယုံကြည်သူတို့သည် မိမိတို့အလည်ကြားတွင် တရားဆုံးဖြတ်ဖို့ရာ အလ္လာဟ်အရှင်မြတ်နှင့် တမန်တော်ကို တောင်းပန်လျှောက်ကြသောအခါ သူတို့သည် အကျွနု်ပ်တို့ကြားကြပါ၏၊ နာခံကြပါ၏ဟုသာ ဆိုကြ၏၊ ဤလူ ဤလူတို့သည် အောင်မြင်သူများသာတည်း။
24|52|၅၂။	အကြင်သူသည် အလ္လာဟ်အရှင်မြတ်နှင့် တမန်တော်ကို နာခံ၏၊ အရှင်မြတ်အား ကြောက်ရွံ့ကြ၏၊ အရှင်မြတ်၏ ဝတ်ကို ပြေအောင်ပြု၏၊ ထိုသူသည် အောင်နိုင်သူအမှန်အကန်ဖြစ်၏။
24|53|၅၃။	ထိုမိစ္ဆာမိုက်တို့သည် အလ္လာဟ်အရှင်မြတ်၏ နာမတော်ကို တိုင်တည်၍ ကျိန်ဆိုသည်မှာ အကယ်၍တမန်တော် သခင်က အကျွနု်ပ်တို့အိုးအိမ်စွန့်လွှတ်၍ အခြားတပါးသို့ ထွက်သွားကြရမည်ဟု အမိန့်ပေးပါလျှင် အကျွနု်ပ် တို့သည် ထွက်သွားပါမည်၊ အို--တမန်တော်၊ ဟယ်-အချင်းတို့၊ ကျိန်ဆိုခြင်းကို မပြုကြသင့်၊ ငါ့စကားကို နားထောင်ကြောင်းကို လက်တွေ့ပြခြင်းသည် ကျိန်ဆိုခြင်းထက် သာလွန်ကောင်းမြတ်၏ဟု ပြောလော့၊ မှတ်သားကြလော့၊ အလ္လာဟ်အရှင်မြတ်သည် သင်တို့ပြုကျင့်သမျှကို သိတော်မူ၏။
24|54|၅၄။	အို--တမန်တော်၊ သင်ဟောကြားလော့၊ ဟယ်-အချင်းတို့၊ အလ္လာဟ်အရှင်မြတ်နှင့် တမန်တော်တို့ကို နာခံ ကြလော့၊ သို့သော်သင်တို့လှည့်ပတ်သွားကြလျှင် တမန်တော်မှာ မိမိအား ပေးအပ်ထားတော်မူသောတာဝန် ဝတ္တရားကို ထမ်းဆောင်ရန်သာဖြစ်၏၊ သင်တို့လည်း မိမိတို့ဝတ်ကို ပြေအောင်ပြုရန်သာဖြစ်၏၊ အကယ်၍ သင်တို့သည် သူ့အား နာယူကြလျှင် သင်တို့သည် လမ်းမှန်ကို လိုက်သူဖြစ်ကြ၏၊ သို့သော်တမန်တော်၌ အရပ်ရပ်သောပညတ်တရားတော်ကို ထင်ရှားအောင် ဟောကြားရန် တာဝန်မှတပါး အခြားတာဝန်တစ်စုံတစ်ရာ မရှိချေ။
24|55|၅၅။	သင်တို့အနက် မည်သူမဆိုယုံကြလျက် သုစရိုက်ကောင်းမှုပြုလုပ်အ့ံ၊ ထိုသူအား အလ္လာဟ်အရှင်မြတ်ပေးတော် မူသောကတိသစ္စာတော်မှာ ဤသို့တည်း၊ သင်တို့ထက် ရှေးကျသောသူတို့ကို ကမ္ဘာပေါ်၌ အုပ်ချုပ်သူများဖြစ်စေ တော်မူသကဲ့သို့ ယခုလည်းယုံကြည်သူတို့ကို အကြီးအကဲမုချဖြစ်စေတော်မူမည်၊ ယုံကြည်သူတို့အတွက် အလ္လာဟ်အရှင်မြတ်နှစ်သက်ပြဋ္ဌာန်းတော်မူသောသာသနာကြီးကို အရှင်မြတ်သည် မုချထွန်းလင်းတောက်ပ စေတော်မူမည်၊ ယုံကြည်သူတို့အား သူတို့၏ ထိတ်လန့်ကြောက်ရွံ့ရပြီးနောက် ၎င်းအစားလုံခြံုပျော်မွေ့ခြင်းကို ပေးတော်မူမည်၊ သူတို့သည် ငါ့အား ခဝပ်ကိုးကွယ်ကြ၏၊ သူတို့သည် ငါနှင့်ဘုရားတုများကို မတွဲဖက်ကြချေ၊ ယနေ့မှစ၍ မယုံကြည်သူတို့သည် အလွန်မိုက်မဲသောဒုစရိုက်ကောင်များဖြစ်ကြ၏။
24|56|၅၆။	အရှင်မြတ်ထံတော်မှ ကရုဏာတော်၊ ကောင်းကြီးမင်္ဂလာတော်ရရှိစိမ့်သောငှာ ဆွလားသ်ဝတ်ပြုကြလော့၊ ဇကားသ်အလှုကို ပေးကြလော့၊ ထို့အပြင်တမန်တော်ကို နာခံကြလော့။
24|57|၅၇။	မိစ္ဆာမိုက်တို့သည် ကမ္ဘာမြေပေါ်ဝယ် ပြေး၍ လွတ်နိုင်ကြသည်ဟု မထင်ကြလင့်၊ သူတို့၏နေအိမ်သည် အဝီစိ ငရဲမီးဖြစ်၏၊ ငရဲသည် ဘဝခရီး၏အလွန်ဆိုးဝါးသောပန်းတိုင်ဖြစ်၏။
24|58|၅၈။	အို--ယုံကြည်သူအပေါင်းတို့၊ သင်တို့၏ အစေခံကျွန်များနှင့် အရွယ်မမြောက်သေးသောသူငယ်တို့သည် သင်တို့ ထံသို့မဝင်မီအချိန်သုံးပါး၌ ဝင်ခွင့်တောင်းရကြမည်၊ ထိုအချိန်သုံးပါးကား နံနက်မိုးသောက်ဆွလားသ်ဝတ်မပြုမီ အချိန်၊ ပူအိုက်၍ အဝတ်များကို ချွတ်ထားသောနေမွန်းတည့်ချိန်၊ ဆွလားသ်ဝတ်ကို ပြုပြီးသောအချိန်တို့ ဖြစ်သည်။ ဤအချိန်သုံးပါးသည် သင်တို့ဆိတ်ကွယ်ငြိမ်သက်စွာလွတ်လွတ်ကျွတ်ကျွတ်နေဖို့ရာ သတ်မှတ်ထား သောအချိန်တည်း၊ ထိုအချိန်လွန်သည့်နောက် သွားလာဝင်ထွက်ခြင်းသည် အပြစ်မသင့်ချေ၊ အလ္လာဟ်အရှင်မြတ် သည် သင်တို့အတွက် ပညတ်တော်များကို ဤကဲ့သို့ရှင်းလင်းစေတော်မူ၏၊ အလ္လာဟ်အရှင်မြတ်သည် သိတော် မူ၏၊ ပညာရှိတော်မူ၏။
24|59|၅၉။	ထို့အပြင်သင်တို့အထဲမှ သူငယ်များသည် အရွယ်ရောက်လာခဲ့မူ သူတို့အား အထက်ပါလူများကဲ့သို့ အခွင့်ပန် ကြစေလော့၊ အလ္လာဟ်အရှင်မြတ်သည် သင်တို့အတွက် ပညတ်တရားတော်များကို ဤကဲ့သို့ရှင်းလင်းစေတော် မူ၏၊ အရှင်မြတ်သည် သိတော်မူ၏၊ လိမ္မာတော်မူ၏။
24|60|၆ဝ။	သားသမီးမွေးချိန်ကုန်လျက် အရွယ်လွန်ခြင်းကြောင့် အိမ်ထောင်ရာသားရဖို့ရာ မျှော်လင့်ခြင်ကင်းမဲ့သူမိန်းမ တို့သည် မိမိတို့ဖုံးအုပ်ထိုက်သောကိုယ်အင်္ဂါအစိတ်အပိုင်းများမပေါ်စေပဲ အပေါ်ခြံုထည်ကို မသုံးမစွဲခြင်းကြောင့် အပြစ်မထိုက်ချေ၊ သို့သော်ခြံုထည်ကို ဝတ်ဆင်ခြင်းသည် သူတို့အဖို့အရာ သာလွန်လျှောက်ပတ်၏။
24|61|၆၁။	မိမိအိမ်၌သော်လည်းကောင်း၊ မိမိအဘအိမ်၌သော်လည်းကောင်း၊ မိမိညီအစ်ကိုအိမ်၌သော်လည်းကောင်း၊ မိမိအဘ၏ အမညီမအိမ်၌သော်လည်းကောင်း၊ မိမိအမိ၏ မောင်ကြီးမောင်ငယ်အိမ်၌သော်လည်းကောင်း၊ မိမိအမိ၏ ညီအမအိမ်၌သော်လည်းကောင်း၊ မိမိသော့ထိန်းသိမ်းရသောအိမ်၌လည်းကောင်း၊ မိမိမိတ်ဆွေခင်ပွန်း အိမ်၌သော်လည်းကောင်း၊ ခဲဖွယ်ဘောဇဉ်အစာအာဟာရများကို စားသုံးကြသောကြောင့်၊ မျက်စိကန်းသူတို့ သော်လည်းကောင်း၊ ချိနဲ့ကျိုးဆွံ့မသန်စွမ်းသူတို့သော်လည်းကောင်း၊ မကျန်းမမာသူတို့သော်လည်းကောင်း၊ သင်တို့သော်လည်းကောင်း၊ အပြစ်မထိုက်ချေ၊ သင်တို့သည် အတူတကွစားသော်လည်းကောင်း၊ ခွဲခြားစား သော်လည်းကောင်း၊ သင်တို့အပြစ်မထိုက်ချေ၊ သို့သော်သင်တို့သည် အိမ်များအတွင်းသို့ ဝင်သောအခါ သင်တို့ သည် သင်တို့သည် အချင်းချင်းအလ္လာဟ်အရှင်ထံတော်မှ မင်္ဂလာရှိ၍ ချိုအေးသာယာသောမေတ္တာစကားနှင့် နှုတ်ဆက်ကြလော့၊ သင်တို့နားလည်ကောင်းနားလည်ဖို့ရာ အလ္လာဟ်အရှင်မြတ်သည် သင်တို့အတွက် မိမိ၏ ပညတ်တော်များကို ရှင်းလင်းစေတော်မူ၏။
24|62|၆၂။	အကြင်သူတို့သည် အလ္လာဟ်အရှင်မြတ်နှင့် တမန်တော်အား ယုံကြည်၍ အရေးကြီးသောအလုပ်များကို တမန် တော်နှင့်အတူ လုပ်ကြသောအခါ တမန်တော်၏အခွင့်ကို မပန်ပဲ အလုပ်မှထွက်ခွာသွားခြင်းမပြုကြ၏။ ထိုသူ တို့သာ ယုံကြည်သူအစစ်အမှန်ဖြစ်ကြ၏၊ အို--တမန်တော်၊ မှတ်သားလော့၊ သင့်ထံမှ အခွင့်တောင်းပြန်သူ တို့သည် အလ္လာဟ်အရှင်မြတ်နှင့် တမန်တော်တို့အား ယုံကြည်သူများဖြစ်ကြ၏၊ ထို့ကြောင့်သူတို့သည် မိမိတို့ အတွင်းရေးကြောင့် သင့်ထံမှ ပြန်ခွင့်တောင်းသော် သင်အခွင့်ပေးလိုသူတို့အား အခွင့်ပေး၍ သူတို့ကို အရှင်မြတ် အပြစ်လွှတ်တော်မူရန် ဆုတောင်းလော့၊ မှတ်သားကြလော့၊ အလ္လာဟ်အရှင်မြတ်သည် အဖန်တလဲလဲအပြစ်မှ ခွင့်လွှတ်တော်မူသောအရှင်၊ ကောင်းကြီးမင်္ဂလာပေးတော်မူသောသခင်ဖြစ်တော်မူ၏။
24|63|၆၃။	အို--ယုံကြည်သူအပေါင်းတို့၊ သင်တို့သည် တမန်တော်ဆင့်ခေါ်ခြင်းကို မိမိတို့အချင်းချင်းတစ်ဦးနှင့်တစ်ဦး ဆင့်ခေါ်သကဲ့သို့ မထင်ကြလင့်၊ အလ္လာဟ်အရှင်မြတ်သည် သင်တို့အနက် တိတ်ဆိတ်လျှို့ဝှက်စွာထွက်ပြေး သွားသူကို သိတော်မူ၏၊ ထို့အပြင်အကြင်သူတို့သည် တမန်တော်၏အမိန့်များကို ရှောင်တိမ်းဖယ်ရှားရန် ပူးပေါင်းကြံစည်ကြအ့ံ၊ ထိုသူတို့သည် မိမိတို့အထံသို့ ပူဆွေးခြင်းသော်လည်းကောင်း၊ နာကျယ်ဖွယ်သောအပြစ် ဒဏ်သော်လည်းကောင်း၊ မကျရောက်လာဖို့ရာ သတိထားကြလော့။
24|64|၆၄။	မှတ်သားကြလော့၊ ကမ္ဘာမြေပြင်မိုးကောင်းကင်တွင် ရှိရှိသမျှအပေါင်းကို အလ္လာဟ်အရှင်မြတ်သိမ်းရုံးစိုးပိုင် တော်မူ၏၊ အရှင်မြတ်သည် သင်တို့၏အခြေအနေကို သိတော်မူ၏၊ ထို့အပြင်အရှင်မြတ်သည် လူသားတို့အား အရှင်မြတ်၏ အထံတော်သို့ ပြန်ပို့မည့်နေ့တော်ကြီးဆိုက်ရောက်လာမည့်အချိန်ကို သိတော်မူ၏၊ ထိုနေ့တော်ကြီး၌ အရှင်မြတ်သည် လူသားတို့အား သူတို့ပြကျင့်ခဲ့သောအမှုအခင်းများကို မိန့်ကြားတော်မူလတ့ံ၊ အလ္လာဟ်အရှင် မြတ်သည် အရာခပ်သိမ်းကုန်တို့ကို သိတော်မူသောအရှင်ဖြစ်တော်မူ၏။
25|1|၁။	အရှင်မြတ်၏ ကျေးကျွန်တမန်တော်အား အမှားနှင့်အမှန်ကို ခွဲခြားဆုံးဖြတ်ဖို့ရာ စံနှုန်းကျမ်းတော်ကို ထုတ်ပြန် ပို့ချပေးသနားတော်မူသောအရှင်မြတ်သည် မင်္ဂလာအဖြာဖြာနှင့်ပြည့်စုံတော်မူပါ၏၊ ယင်းသို့ထုတ်ပြန်ပေးသနား တော်မူခြင်းမှာ တမန်တော်သည် လူသားအပေါင်းတို့သို့ သတိပေးသူဖြစ်ရန်အလို့ငှာဖြစ်၏။
25|2|၂။	အရှင်မြတ်သည် မိုးမြေနိုင်ငံတော်ကြီးကို စိုးပိုင်တော်မူ၏၊ အရှင်မြတ်၌ သားသမီးမရှိချေ၊ အချုပ်အချာအာဏာ ၌ အရှင်မြတ်မှာ ဘက်စပ်ပူးပေါင်းသူအလျဉ်းမရှိချေ၊ အရှင်မြတ်သည် အရာဝထ္ထုတိုင်းကို ဖန်ဆင်းတော်မူ၏၊ ၎င်းကို တိကျအောင်စီမံထားတော်မူ၏။
25|3|၃။	သို့ပါလျက်သူတို့သည် အလ္လာဟ်အရှင်မြတ်မှတပါး တစ်စုံတစ်ရာမဖန်ဆင်းနိုင်ပဲ မိမိပင်လျှင် ဖန်ဆင်းခြင်းခံ ရသောဘုရားတုများကို ဆည်းကပ်ပူဇော်ကြ၏၊ ထိုဘုရားပျက်တို့သည် သူတို့အတွက်ပင်လျှင် အကျိုးအပြစ် မပြုစွမ်းနိုင်ချေ၊ သေခြင်း၊ ရှင်ခြင်း၊ သေသူကို ပြန်ရှင်စေသောအာဏာစသည်တို့ကို မပိုင်ဆိုင်ကြချေ။
25|4|၄။	မိစ္ဆာမိုက်တို့က ဤကျမ်းသည် ဖန်တီးသောမုသားကျမ်းမှတပါး အခြားတစ်စုံတစ်ခုမှမဟုတ်ချေ၊ အခြားသူ တို့သည် ထိုကိစ္စ၌ ကူညီကြ၏၊ ထို့ကြောင့်သူတို့သည် အတင်းစကား၊ မုသားစကားကို ဖန်တီးကြ၏ဟု ပြောဆိုကြ၏။
25|5|၅။	တဖန်သူတို့က ပြောသည်မှာ ရှင်မိုဟမ္မဒ်သည် ရှေးလူဟောင်းတို့စီရင်သောဒဏ္ဍာရီပုံဝထ္ထုများကို ရေးသားထား၍ ထိုပုံဝထ္ထုများကို နေ့ညဉ့်မပြတ်သူ့အား ရွတ်ဖတ်ပြကြ၏ဟု ဆိုကြ၏။
25|6|၆။	အို--မိုဟမ္မဒ်၊ သင်သည် ထိုသူမိုက်တို့အား ဟောကြားလော့၊ မိုးကောင်းကင်နှင့် ကမ္ဘာမြေပေါ်ဝယ် လျှို့ဝှက် နက်နဲသောအရာဟူသမျှကို သိတော်မူသောအရှင်မြတ်သည် ဤကျမ်းတော်ကို ထုတ်ပြန်ပို့ချပေးသနားတော်မူ၏၊ မှတ်သားကြလော့၊ အလ္လာဟ်အရှင်မြတ်သည် အမြဲအပြစ်လွှတ်တော်မူသောအရှင်၊ ကောင်းကြီးမင်္ဂလာပေးသနား တော်မူသောသခင်ဖြစ်တော်မူ၏။
25|7|၇။	ထို့အပြင်သူတို့ပြောကြသည်၊ ဤအလ္လာဟ်အရှင်မြတ်၏ တမန်တော်သည် အစားအစာမှီဝဲသုံးဆောင်၏၊ စျေးဆိုင် ကမ်းနားများကိုလည်း လှည့်ပတ်သွားလာလေ့ရှိ၏၊ ဤသူသည် ဘာရောဂါဖြစ်နေသနည်းဟု ဆိုကြကုန်၏၊ သူနှင့်အတူတကွ သတိပေးသူဖြစ်ဖို့ရာ အထက်ကောင်းကင်ဘုံမှ ကောင်းကင်တမန်တော်တစ်ပါးကို ဤသူထံသို့ အဘယ်ကြောင့်ချပေးတော်မမူပါသနည်း။
25|8|၈။	သို့မဟုတ်သူ့အား ရွှေငွေရတနာကို သူ့အပေါ်သို့ အဘယ်ကြောင့်ပစ်ချတော်မမူသနည်း၊ သူစားသောက်ဖို့ရာ အစာအာဟာရပေးသော နိဗ္ဗာန်ဥယျာဉ်အဘယ်ကြောင့် သူ၌မရှိသနည်း၊ ထို့အပြင်မကောင်းမှုပြုကျင့်သူတို့က ဟယ်-အချင်းတို့၊ သင်တို့သည် စုန်းဖမ်းစားသူတစ်ဦး၏ နောက်သို့ လိုက်နေသည်သာတည်းဟု ပြောဆိုကြ၏။
25|9|၉။	အို--တမန်တော်၊ ၎င်းတို့သည် သင့်အား မည်သို့မည်ပုံနှိုင်းယှဉ်ကြသည်ကို သင်ဆင်ခြင်ကြည့်ရှုလော့၊ ထို့ကြောင့်သူတို့သည် လမ်းမှားကြ၏၊ လမ်းမှန်ကို မရနိုင်ကြချေ။
25|10|၁ဝ။	အို--တမန်တော်၊ ကောင်းကြီးမင်္ဂလာအဖြာဖြာနှင့်ပြည့်စုံတော်မူထသောအလ္လာဟ်အရှင်မြတ်သည် အကယ်၍ အလိုတော်ရှိပါလျှင် သင်၏အဖို့ ၎င်းတို့ပြောဆိုသည့်ဥယျာဉ်ပန်းမာလ်ထက် သာလွန်ကောင်းမြတ်သည့်ဥယျာဉ်ကို ပေးသနားတော်မူလတ့ံ၊ ထိုဥယျာဉ်အောက်၌ စိမ့်စမ်းရေမြောင်းများလည်း အယဉ်ထွေထွေစီးဆင်းလျက်ရှိ၏၊ သင့်အား များစွာသောဘုံနန်းပြဿဒ်တို့ကိုလည်း ပေးတော်မူလတ့ံ။
25|11|၁၁။	အို--တမန်တော်၊ သူသည် သင့်ကိုသာ ငြင်းဆန်သည်မဟုတ်၊ အချိန်တော်ကြီး ကျရောက်မည်ကိုလည်း ငြင်းပယ်ကြ၏၊ ဤအချိန်တော်ကြီးကို ပစ်ပယ်သောသူတို့အဖို့အရာ ငါသည် ငရဲမီးတောက်မီးလျှံကို စီရင်ထား တော်မူ၏။
25|12|၁၂။	ငရဲသည် သူတို့ကို အဝေးမှ မြင်သောအခါ သူတို့သည် ထိုမီးတောက်မီးလျှံ၏ ဖြောက်ဖြောက်မည်သံနှင့် ဟိန်းသံကြီးကို ကြားကြရလတ့ံ။
25|13|၁၃။	ထိုသူတို့အား မီးသံကြိုးဖြင့် ချည်နှောင်၍ ငရဲ၏ကျဉ်းကျပ်ပြည့်နှက်သောအပိုင်းတွင်းသို့ ဆွဲငင်ပစ်ချလိုက်သော အခါ သူတို့သည် နေရာတွင် ပျက်စီးခြင်းဆုကို တောင်းကြ၏။
25|14|၁၄။	ထိုအခါငရဲထိန်းတို့က ဤနေ့တော်ကြီး၌ ပျက်စီးခြင်းတစ်ခုတည်းသာမတောင်းကြလင့်၊ များစွာသောပျက်စီး ခြင်းကို တောင်းကြလော့။
25|15|၁၅။	အို--တမန်တော်၊ ဟောကြားလော့၊ ငရဲမီးသည် သာလွန်ကောင်းမြတ်သလော၊ သို့မဟုတ်ဒုစရိုက်မကောင်းမှုကို တွန်းလှန်ပစ်သူတို့အား ပေးသနားတော်မူမည်ဟု ကတိထားတော်မူသော၊ အိုခြင်း၊နာခြင်း၊သေခြင်းကင်းမဲ့သော နိဗ္ဗာန်ဥယျာဉ်တော်က သာလွန်ကောင်းမြတ်သလော၊ထိုဥယျာဉ်တော်သည် သူတော်ကောင်းတို့၏ ဆုနှင့်ဘဝခရီး ဆုံးရာဖြစ်၏။
25|16|၁၆။	ထိုသူမြတ်တို့မှာ ၎င်းဥယျာဉ်တော်၌ နေထိုင်၍ မိမိတို့အလိုရှိသမျှကို အကြွင်းမဲ့ရရှိကြလတ့ံ၊ ယင်းသို့ပေးသနား တော်မူခြင်းကား သင်၏အသက်သခင်ကျေးဇူးရှင်အတွက် ဖြည့်ရမည့်ကတိသစ္စာတော်ဖြစ်၏။
25|17|၁၇။	ထိုမိစ္ဆာယုတ်နှင့်တကွ အလ္လာဟ်အရှင်မြတ်အစား သူတို့ကိုးကွယ်သောဘုရားများကို စုတော်မူမည့်နေ့တော်ကြီး၌ အရှင်မြတ်က ဟယ်-ဘုရားပျက်တို့၊ သင်တို့သည် ဤငါ့ကျေးကျွန်တို့အား လမ်းလွဲလမ်းမှားကို ပြသကြလေ သလော၊ သို့မဟုတ်သူတို့သည် မိမိတို့အလိုအလျောက်လမ်းမှန်မှ လွဲဖယ်၍ သွားကြလေသလောဟု မိန့်တော် မူလတ့ံ။
25|18|၁၈။	သူတို့က အို--အလ္လာဟ်အရှင်၊ အရှင်သည် ချို့တဲ့ခြင်းကင်းသောအနန္တဂုဏ်တော်ရှင်ဖြစ်တော်မူပါ၏၊ အရှင် မှတပါး အခြားကာကွယ်စောင့်ရှောက်မည့်အဆွေခင်ပွန်းကို ရှာဖွေခြင်းမှာ အကျွနု်ပ်တို့အဖို့အရာမဟုတ်ပါ၊ သို့သော်အရှင်သည် ထိုမိစ္ဆာနှင့် သူတို့၏မိဘဘိုးဘွားတို့အား ချမ်းသာသုခကို ပေးသနားတော်မူသဖြင့် သူတို့ သည် အရှင်မြတ်၏သတိပေးပညတ်တော်ကို မေ့လျော့၍ ပျက်စီးဆုံးရှုံးရသူများဖြစ်ကြပါ၏ဟု တင်လျှောက် ကြ၏။
25|19|၁၉။	အလ္လာဟ်အရှင်မြတ်က ဟယ်-မိစ္ဆာမိုက်တို့၊ နင်တို့ဆည်းကပ်ကိုးကွယ်သောဘုရားများပင် နင်တို့သည် မုသား တင်လျှောက်သည်ဟု လျှောက်ကြပေပြီ၊ နင်တို့သည် အပြစ်ဒဏ်တော်ကို လွှဲရှောင်နိုင်မည်မဟုတ်ချေ၊ အကူ အညီလည်း ရနိုင်မည်မဟုတ်ချေဟု မိန့်တော်မူလတ့ံ၊ နင်တို့အနက် အကြင်သူသည် ဒုစရိုက်မကောင်းမှုကို ကျူးလွန်အ့ံ၊ ထိုသူအား ငါသည် အလွန်ပြင်းပြသောအပြစ်ဒဏ်တော်ကို မြည်းစေတော်မူလတ့ံ။
25|20|၂ဝ။	အို--တမန်တော်၊ ငါသည် သင်၏အထက်အဆက်ဆက်သောတမန်တော်များကို စေလွှတ်တော်မူ၏၊ ထိုတမန် တော်တို့သည် မုချဧကန်အစားအစာသုံးဆောင်ကြ၏၊ စျေးဆိုင်ကမ်းနားများသို့လည်း လှည့်ပတ်သွားလာကြ၏၊ အို--လူသားအပေါင်းတို့၊ သင်တို့အနက် အချို့သောသူများကို အချို့သောသူများအတွက် စုံစမ်းဖို့ရာ စီရင်ထား တော်မူ၏၊ သင်တို့၌ သည်းခံခြင်းတရားရှိကြမည်လော၊ အကြောင်းမူကား အလ္လာဟ်အရှင်မြတ်သည် အမြဲ မြင်တော်မူသောအရှင်ဖြစ်တော်မူ၏။
25|21|၂၁။	ငါ့အား ဖူးမြော်ရမည်ကို မမျှော်လင့်သူတို့က အကျွန်ုပ်ထံ ကောင်းကင်တမန်များကို အဘယ်ကြောင့်မစေလွှတ် ပါသနည်း၊ အကျွနု်ပ်တို့သည် မိမိတို့၏အရှင်သခင်ကို အဘယ်ကြောင့်မျက်ဝါးထင်ထင်မဖူးမြင်ရပါသနည်းဟု ပြောဆိုကြ၏၊ အမှန်မှာသူတို့သည် မိမိတို့ကိုယ်ကို မိမိတို့အဖို့အလွန်အထင်ကြီး၍ မာနထောင်လွှားလျက် တရားတော်ကို မထီမဲ့မြင်ပြုကြ၏။
25|22|၂၂။	သူတို့သည် ကောင်းကင်တမန်များကို မြင်ရသောနေ့၊ ထိုနေ့တော်ကြီး၌ အပြစ်ရှိသူများအတွက် သတင်းကောင်း ရှိမည်မဟုတ်ချေ၊ ထိုအခါသူတို့က အကာအဆီးကြီးရှိလျှင် ကောင်းလေစွဟု ငိုကြွေးကြလိမ့်မည်။
25|23|၂၃။	ထို့အပြင်ငါသည် သူတို့ပြုခဲ့သောအမှုဘက်သို့ လှည့်တော်မူမည်၊ ငါသည် ၎င်းကို လွင့်ပါးသောသဲမှုန့်ကလေးများ ဖြစ်စေတော်မူလတ့ံ။
25|24|၂၄။	အကြင်သူတို့သည် ထိုနေ့တော်ကြီး၌ နိဗ္ဗာန်ဥယျာဉ်တော်ကို ရကြအ့ံ၊ ထိုသူတို့သည် သူတို့၏ဘုံဗိမာန်တွင် သာလွန်သာယာ၍ မွန်းလွဲအပန်းဖြေရိပ်သာ၌ ပိုမိုပျော်ပါးကြလတံ့။
25|25|၂၅။	ထိုနေ့တော်ကြီး၌ မိုးကောင်းကင်သည် တိမ်မြူနှင့်တကွပြိုကွဲပျက်စီး၍ ကောင်းကင်တမန်တော်များကို သက်ဆင်း စေတော်မူလတံ့။
25|26|၂၆။	ထိုနေ့တော်ကြီး၌ နိုင်ငံတော်ကြီး၊ နိုင်ငံတော်ကြီးအစစ်အမှန်သည် မဟာကရုဏာတော်အရှင်၊ အလ္လာဟ်၏ နိုင်ငံတော်ဖြစ်၏၊ ထိုနေ့သည် မယုံကြည်သူတို့အဖို့ ဒုက္ခများသာဖြစ်မည်။
25|27|၂၇။	ထိုနေ့တော်ကြီး၌ လက်နှစ်ဘက်ကိုအားဖြင့် လျှိုကိုက်လျက် ဒုစရိုက်ကောင်က အလ္လာဟ်အရှင်မြတ်၏ တမန် တော်သခင်နှင့်အတူတကွ လမ်းမှန်ကို အကျွနု်ပ်ရွေးချယ်ခဲ့လျှင် တော်လေစွဟု ဆိုလတ့ံ။
25|28|၂၈။	အကျွနု်ပ်အတွက် ဒုက္ခပဲ၊ အကျွန်ုပ်သည် ဤကဲ့သို့သောသူကို အဆွေခင်ပွန်းမဖွဲ့ခဲ့လျှင် ကောင်းလေစွဟုလည်း ဆိုလတ့ံ။
25|29|၂၉။	အကျွနု်ပ်ထံသို့ တရားတော်ကျရောက်လာပြီးမှ သူသည် အကျွနု်ပ်ကို တရားတော်မှ တိမ်းသွားစေလေ၏၊ ရှိုင်တန်မာရ်နတ်သည် အကူအညီလိုသောအချိန်၌ လူသားကို စွန့်ပစ်သွားသူဖြစ်၏။
25|30|၃ဝ။	ထိုအခါတမန်တော်က အို--အကျွန်ုပ်၏အသက်သခင်ကျေးဇူးရှင်၊ အကျွနု်ပ်၏လူများသည် ကုရ်အာန်ကျမ်းတော် ကို မထီလေးစားစွန့်လွှတ်ထားပါသည်ဟု တင်လျှောက်လတ့ံ။
25|31|၃၁။	ဤကဲ့သို့ငါသည် ဒုစရိုက်ကောင်တို့မှ ရန်သူတစ်ယောက်ကို တမန်တော်တိုင်းအတွက် ပေါ်ပေါက်စေတော်မူ၏၊ သို့သော်အလ္လာဟ်သည် လမ်းပြသူ၊ မှိုင်းမသူအဖြစ်ဖြင့် လုံလောက်တော်မူ၏။
25|32|၃၂။	ထို့အပြင်မယုံကြည်သူတို့က ထိုသူအား ကျမ်းမြတ်ကုရ်အာန်ကို တစ်ကြိမ်တစ်ခါတည်းအပြီးအဘယ်ကြောင့် ချပေးတော်မမူသနည်းဟု ဆိုကြ၏၊ အို--တမန်တော်၊ သင့်အား ကျမ်းတော်ကို ဤကဲ့သို့အကြိမ်ကြိမ်ထုတ်ပြန် တော်မူခြင်းကား သင်၏နှလုံးကို ကျမ်းတော်အားဖြင့် ငါအရှင်မြတ်အားတင်းပေးတော်မူဖို့ရာဖြစ်၏၊ ထို့အပြင် ငါသည် ကျမ်းတော်ကို စနစ်တကျစီစဉ်ထားတော်မူ၏။
25|33|၃၃။	အို--တမန်တော်၊ သူတို့သည် တစ်စုံတစ်ခုသောဥပမာကို သင့်ထံသို့ယူဆောင်ခဲ့လျှင် ငါသည် ထိုအကြောင်းနှင့် စပ်လျဉ်း၍ မှန်ကန်သောအဖြေကို သင့်အား ပေးသနားတော်မူ၏၊ သူတို့၏ဥပမာထက်သာလွန်သောချေပချက်ကို ပေးသနားတော်မူ၏။
25|34|၃၄။	အကြင်သူတို့အား ငရဲမီးထဲသို့ မျက်နှာမှောက်၍ ယူခဲ့လတဲ့၊ ထိုသူတို့သည် အလွန်ဆိုးဝါးသောအဖြစ်သို့ ဆိုက်ရောက်ကြ၍ ဓမ္မလမ်းကြောင်းမှ ဝေးကွာကြ၏။
25|35|၃၅။	ငါသည် တမန်တော်မူစာအား ကျမ်းတော်တစ်စောင်ချပေးသနားတော်မူ၏၊ သူ၏ အစ်ကိုတမန်တော်ဟာရွန် ကိုလည်း သူ၏အခိုင်းအစေဖြစ်စေတော်မူ၏။
25|36|၃၆။	ထို့နောက်သူတို့အား သင်တို့သည် ငါ၏နှုတ်ကပတ်တော်များမယုံကြည်သူတို့ထံ သွားကြလော့ဟု ဗျာဒိတ်ပေး တော်မူ၏၊ ထို့နောက်ငါသည် ထိုမိစ္ဆာမိုက်တို့အားလုံးကို လုံးလုံးဖျက်ဆီးတော်မူ၏။
25|37|၃၇။	ထို့အပြင်တမန်တော်နူဟို၏လူများ၊ သူတို့သည် ငါ၏တမန်တော်များကို မယုံကြည်ပယ်ရှားသောအခါ ငါသည် သူတို့အားလုံးကို ရေတွင် နှစ်မြုပ်သတ်တော်မူ၏၊ သူတို့ပုံစံကို လူသားတို့အဖို့အရာ မဟာသင်ခန်းစာတော်ကြီး အဖြစ်ဖြင့် ပြုထားတော်မူ၏၊ ငါသည် ဒုစရိုက်မှုကျူးလွန်သူတို့အဖို့ အလွန်ပြင်းပြနာကျယ်ဖွယ်ရှိသောအပြစ် ဒဏ်တော်ကို ပြင်ဆင်ထားတော်မူ၏။
25|38|၃၈။	ထို့အပြင်အားဒ်နှင့် ဆမူးဒ်လူမျိုးများ၊ ရတ်(စ်)မြို့သူမြို့သားတို့နှင့်တကွ ထိုလူမျိုးတို့အကြားတွင်ရှိသည့်များစွာ သောအသင်းသားများ။
25|39|၃၉။	ငါအရှင်မြတ်သည် သူတို့တစ်မျိုးစီကို ဥပမာအမျိုးမျိုးဆောင်၍ သတိပေးတော်မူ၏၊ ထို့နောက်ငါသည် သူတို့ တစ်မျိုးစီကို အပျက်ကြီးပျက်စေတော်မူ၏။
25|40|၄ဝ။	ထို့အပြင်သူတို့သည် ကျောက်စရစ်မိုး၊ ကျောက်ခဲမိုးများအလွန်ကြောက်မက်ဖွယ်ရွာသွန်းသော ရှေးမယုံကြည် သူတို့ နေရာအရပ်ရပ်သို့ အထပ်ထပ်အဖန်ဖန်ဖြတ်သန်းသွားလာကြဖူး၏၊ သူတို့သည် ထိုပျက်စီးယိုယွင်းသော နေရာတို့ကို မမြင်ပဲ ရှိနိုင်မည်လား၊ ယင်းသို့မဖြစ်နိုင်ချေ၊ သို့သော်သူတို့သည် ရှင်ပြန်ထမြောက်ရမည်ကို မမျှော်လင့်ကြချေ။
25|41|၄၁။	ထိုသူတို့သည် သင်တမန်တော်ကို တွေ့မြင်သောအခါ သူတို့သည် သင့်အား ပျက်ရယ်စရာအဖြစ်ဖြင့်သာ ဆက်ဆံ၏၊ ဤသူကား အလ္လာဟ်အရှင်မြတ်က တမန်တော်အဖြစ်ဖြင့် စေလွှတ်တော်မူသောလူလားဟု ဆိုကြ၏။
25|42|၄၂။	ငါတို့သည် မိမိတို့ဘုရားများကို သဒ္ဒါစိတ်အားကြီးစွာနှင့် မဆည်းကပ်မကိုးကွယ်ကြခဲ့ပါလျှင် ဤသူသည် ငါတို့အား မိမိတို့ဘုရားများမှ ဝေးစွာဖျားယောင်းယူဆောင်သွားလတ့ံဟု ဆက်လက်၍ ပြောဆိုကြ၏၊ သူတို့သည် အပြစ်ဒဏ်တော်ကို မျက်ဝါးထင်ထင်မြင်ရကြသောအခါ အဘယ်သူသည် တရားလမ်းမှ သာလွန်လွဲချော်သွား သည်ကို သိကြရလတ့ံ။
25|43|၄၃။	မိမိ၏ တပ်မက်ခြင်းအညစ်အကြေးကို သူ၏ဘုရားဟုဆိုသောသူကို သင်မြင်ရပြီလော၊ သင်သည် ထိုသူကို အုပ်ထိန်းသူလုပ်မည်လော။
25|44|၄၄။	သို့မဟုတ်ထိုသူတို့အနက် အများအပြားတို့သည် ကြားနိုင်၊ သို့မဟုတ်နားလည်နိုင်သည်ဟု သင်ထင်မှတ်သလော၊ ယင်းသို့မဟုတ်ချေ၊ သူတို့သည် အခြေလေးချောင်းတိရိစ္ဆာန်များကဲ့သို့ပင်ဖြစ်၏၊ သူတို့သည် တရားလမ်းတော်ကို ဝေးစွာလွှဲသွားကြ၏။
25|45|၄၅။	အို--တမန်တော်၊ သင်၏အရှင်သခင်သည် အရိပ်ကို မည်သို့စီရင်တော်မူသည်ကို သင်စဉ်းစားဆင်ခြင်မမြင် သလော၊ အရှင်မြတ်အလိုတော်ရှိပါလျှင် ထိုအရိပ်ကို မလှုပ်မရှားရပ်တန့်နေစေရန် ပြုစွမ်းနိုင်တော်မူ၏၊ ငါသည် နေကို အရိပ်၏လမ်းပြဖြစ်စေတော်မူ၏။
25|46|၄၆။	ထို့နောက်ငါသည် ၎င်းအရိပ်ကို ငါ့အထံတော်သို့ တဖြည်းဖြည်းဆွဲယူတော်မူ၏။
25|47|၄၇။	အလ္လာဟ်အရှင်မြတ်သည် ညဉ့်ကို သင်တို့အဖို့ ဖုံးအုပ်သောအရာဖြစ်စေတော်မူ၏၊ အိပ်စက်ခြင်းကို သင်တို့ အမောအပန်းဖြေဖို့ရာ စီရင်ထားတော်မူ၏၊ နေ့ကို ရှင်ပြန်ထမြောက်သွားလာဖို့ရာ ပြုထားတော်မူ၏။
25|48|၄၈။	တဖန်အလ္လာဟ်အရှင်မြတ်သည် လေများကို စေလွှတ်တော်မူ၏၊ ထိုလေများသည် အရှင်မြတ်၏ မဟာကရုဏာ တော်ကျရောက်မည့်သတင်းကောင်းကို ယူဆောင်လာသောရှေ့ပြေးများဖြစ်ကြသည်၊ ထို့နောက်အာကာသမှ သန့်ရှင်းစင်ကြယ်သောမိုးကို ရွာသွန်းစေတော်မူ၏။
25|49|၄၉။	ထိုမိုးရေအားဖြင့် ငါသည် သေနေသောမြေအား အသက်ပေးတော်မူ၏၊ ငါသည် ငါဖန်ဆင်းတော်မူသည့်များလှ စွာသောတိရိစ္ဆာန်သတ္တဝါ၊ လူသတ္တဝါတို့သောက်ဖို့ရာ မိုးရေကို ပေးသနားတော်မူ၏။
25|50|၅ဝ။	သူတို့သတိရဖို့ရာ ငါသည် သူတို့အထဲတွင် မိုးကို အဖန်တလဲလဲရွာသွန်းစေတော်မူ၏၊ သို့သော်လူသားတို့အနက် အများအပြားသည် မယုံကြည်မှုမှတပါး အားလုံးကို ငြင်းပယ်ကြ၏။
25|51|၅၁။	ငါသည် အလိုတော်ရှိလျှင် ရွာတိုင်းရွာတိုင်းတွင် သတိပေးစေလွှတ်နိုင်တော်မူ၏။
25|52|၅၂။	ထို့ကြောင့်မိစ္ဆာဒိဋ္ဌိတို့ကို နားမထောင်လင့်၊ သို့သော်သူတို့ကို နိုင်နင်းအောင် ကျမ်းတော်အားဖြင့် ကြီးစွာကြိုးစား လော့။
25|53|၅၃။	တဖန်အလ္လာဟ်အရှင်မြတ်သည် သမုဒ္ဒရာနှစ်စင်းကို ပေါင်းစပ်လျက်ရှိစေသော်လည်း သီးသန့်ထားတော်မူ၏၊ ၎င်းနှစ်စင်းအနက် တစ်စင်းမှာ အရသာရှိ၏၊ ချို၏၊ တစ်စင်းမှာ ခါး၏၊ အရှင်မြတ်သည် ထိုရေနှစ်စင်းကြားတွင် အဆီးအကာတံတိုင်းကြီးတစ်ခုကို ကာဆီးတော်မူ၏။
25|54|၅၄။	တဖန်အရှင်မြတ်သည် လူသားကို ရေမှ ဖန်ဆင်းတော်မူ၏၊ ထို့အပြင်လူသားအား သွေးသားကြောင့် တော်စပ်သူ ဆွေမျိုးများ လက်ထပ်ထိမ်းမြားခြင်းကြောင့် တော်စပ်သူဆွေမျိုးများကို ပေးသနားတော်မူ၏၊ အကြောင်းမူကား သင်၏အသက်သခင်ကျေးဇူးရှင်သည် အနန္တတန်ခိုးတော်အရှင်ဖြစ်တော်မူ၏။
25|55|၅၅။	သို့ပါလျက်သူတို့သည် အလ္လာဟ်အရှင်မြတ်အစား သူတို့ကို အကျိုးအပြစ်မပေးနိုင်သောဘုရားယောင်များကို ခဝပ်ဦးညွတ်ကြ၏၊ မယုံကြည်သူတို့၏ အရှင်သခင်ကို အမြဲဆန့်ကျင်သောသူများဖြစ်ကြ၏။
25|56|၅၆။	အို--တမန်တော်မိုဟမ္မဒ်၊ ငါသည် သင့်အား သတင်းကောင်းဆောင်သူနှင့် သတိပေးသူအဖြစ်ဖြင့်သာ စေလွှတ် တော်မူ၏။
25|57|၅၇။	အို--တမန်တော်၊ သင်ဟောပြောလော့၊ မိမိ၏အရှင်သခင်ထံသို့ သွားရာလမ်းကို ရှာလိုသူသည် ထိုလမ်းရှာခြင်း မှတပါး မည်သည့်တရားဟောကြေးမျှ ငါသည် သင်တို့ထံမှ မတောင်းချေ။
25|58|၅၈။	အို--တမန်တော်၊ သင်သည် သေခြင်းတရားကင်းမဲ့သောအသက်ရှင်နေသောအရှင်မြတ်အား ယုံကြည်ကိုးစား၍ အရှင်မြတ်၏ ကျေးဇူးတော်ကို ရင့်ကျူးလော့၊ အရှင်မြတ်သည် မိမိ၏ကျေးကျွန်တို့၏ အပြစ်အနာများကို သိသူအဖြစ်ဖြင့် လုံလောက်တော်မူ၏။
25|59|၅၉။	အရှင်မြတ်သည် ကမ္ဘာမြေပြင်မိုးကောင်းကင်နှင့် မိုးမြေစပ်ကြားရှိရှိသမျှအပေါင်းကို ခြောက်ရက်မျှနှင့် အပြီးအစီး ဖန်ဆင်းတော်မူ၏၊ ထို့နောက်ရာဇပလ္လင်တော်ကြီးပေါ်သို့ တက်တော်မူ၏၊ မဟာကရုဏာတော်ရှင်ဖြစ်တော်မူ၏၊ သင်တို့သည် အရှင်မြတ်၏အကြောင်းကို သိသူတို့ထံ မေးမြန်းကြလော့။
25|60|၆ဝ။	ထို့အပြင်သူတို့အား မဟာကရုဏာတော်အရှင်အား ခဝပ်ကိုးကွယ်ကြလော့ဟု ဆိုသောအခါ သူတို့က မဟာကရု ဏာတော်အရှင်သည် အဘယ်ဟာနည်း၊ရှင်မိုဟမ္မဒ်၊ သင်က ဝတ်ပြုဦးညွတ်လော့ဟုဆိုသောမည်သည့်အရာမဆို ငါတို့ပျပ်ဝပ်ကြမည်လောဟု တုံ့ပြန်ပြောဆိုကြ၏၊ ယင်းတိုက်တွန်းနှိုးဆော်ခြင်းသည် ထိုသူတို့၌ မုန်းတီးခြင်းကို တိုးပွားစေ၏။
25|61|၆၁။	အထက်ကောင်းကင်ဘုံ၌ ကြယ်နက္ခတ်တာရာစုအရှိန် ထွန်းလင်းတောက်ပသောနေနှင့်လတို့ကို ဖန်ဆင်းထား တော်မူသောအရှင်မြတ်သည် ကောင်းကြီးမင်္ဂလာအဖြာဖြာနှင့်ပြည့်စုံတော်မူပါ၏။
25|62|၆၂။	၎င်းအပြင် အကြင်သူသည် သတိရလိုပါ၏၊ သို့မဟုတ်ကျေးဇူးတင်လို၏၊ ထိုသူအတွက် နေ့နှင့်ညကို အလှည့်ကျ အဆက်မပြတ်ဖြစ်ပေါ်လာအောင် ဖန်ဆင်းသောသူသည် အရှင်မြတ်ဖြစ်တော်မူ၏။
25|63|၆၃။	မဟာကရုဏာတော်အရှင်၏ သစ္စာရှိသောကျေးတော်မျိုးကျွန်တော်မျိုးတို့သည် ကမ္ဘာမြေပေါ်တွင် မာန်မာန မရှိပဲ မိမိကိုယ်ကို နှိမ့်ချ၍ အိန္ဒြေရှိရှိသွားလာကြ၏၊ ၎င်းအပြင်ထိုသူတော်ကောင်းတို့သည် ပညာမရှိသူများ နှုတ်ဆက်သောအခါ သင်တို့အပေါ်သို့ အေးချမ်းသာယာခြင်းကျရောက်ပါသော်ဝ်ဟု မေတ္တာစကားကို ဆိုကြ၏။
25|64|၆၄။	၎င်းအပြင်ထိုသူတို့သည် သူတို့၏ အရှင်သခင်အား ဦးညွတ်ချ၍သော်လည်းကောင်း၊ မတ်တပ်ရပ်၍သော် လည်းကောင်း၊ ဝတ်ပြုလျက် ညဉ့်အချိန်ကို ကုန်လွန်စေကြ၏။
25|65|၆၅။	၎င်းအပြင်ထိုသူတို့သည် ဤသို့ဆုတောင်းကြ၏၊ အို--အကျွနု်ပ်၏ အသက်သခင်ကျေးဇူးရှင်၊ အဝီစီငရဲ၏ အပြစ်ဒဏ်ကို အကျွနု်ပ်တို့နှင့်ဝေးကွာအောင် ဖယ်ရှားတော်မူပါ၊ အမှန်မှာ ထိုဒဏ်တော်သည် အလွန်ကြောက် မက်ဖွယ်ပြင်းပြနာကျင်ဖွယ်ကောင်းလှပါ၏။
25|66|၆၆။	အမှန်မှာ ငရဲသည် ဆင်းရဲဒုက္ခကြီးလှသောနေရာဌာနဖြစ်ပါ၏။
25|67|၆၇။	တဖန်ထိုသူတို့သည် သုံးစွဲရာ၌ လက်ဖွာသည်မဟုတ်၊ စေးနဲသည်လည်းမဟုတ်၊ မလွန်မယုတ်၊ အလယ်အလတ် လမ်းကို လိုက်သူများဖြစ်ကြ၏။
25|68|၆၈။	၎င်းအပြင်ထိုသူတို့သည် အလ္လာဟ်အရှင်မြတ်နှင့်တွဲဖက်၍ မည်သည့်အရာဝထ္ထုကိုမှ ဆည်းကပ်ကိုးကွယ်ကြသည် မဟုတ်၊ သူတို့သည် အရှင်မြတ်ပညတ်တော်မူသည့်အတိုင်း သူ့အသက်ကို တရားသောနည်းနှင့်မှတပါး အခြား နည်းနှင့်မသတ်ကြချေ၊ မတရားကာမမှုကို မပြုကျင့်ကြချေ၊ မည်သူမဆိုအထက်ဖော်ပြပါပြစ်မှုများကို ကျူးလွန် လျှင် ကြီးလေးသောအပြစ်ဒဏ်သင့်၏။
25|69|၆၉။	ယင်းပြစ်မှုကို ကျူးလွန်သူသည် ရှင်ပြန်ထမြောက်ရသောနေ့တော်ကြီး၌ နှစ်ဆတပိုးကြီးလေးသောအပြစ်ဒဏ် ခံရလတ့ံ၊ ထို့အပြင်သူသည် ငရဲမီးထဲ၌ မိုက်မဲယုတ်ည့ံသောအဖြစ်နှင့် အစဉ်အမြဲခံနေရလတ့ံ။
25|70|၇ဝ။	သို့ရာတွင်သူတို့အနက် မည်သူမဆိုမိမိမှားယွင်းမိသောအပြစ်စုကို နောင်တရ၍ ဝန်ချတောင်းပန်၏၊ ယုံကြည် လျက် ကောင်းမှုကို ပြုကျင့်၏၊ အလ္လာဟ်အရှင်မြတ်သည် ထိုသူ၏မကောင်းမှုမျာကို ကောင်းမှုများအဖြစ်သို့ ပြောင်းလဲစေတော်မူမည်။ အလ္လာဟ်အရှင်မြတ်သည် အမြဲအပြစ်လွှတ်တော်မူ၏၊ ကောင်းကြီးမင်္ဂလာပေးတော် မူ၏။
25|71|၇၁။	အကြင်သူသည် မိမိကျူးလွန်မိသောအပြစ်များကို နောင်တရ၍ ဝန်ချတောင်းပန်ပြီးလျှင် ကုသိုလ်ကောင်းမှုကို ပွားများအ့ံ၊ ထိုသူသည် အလ္လာဟ်အရှင်မြတ်ဘက်တော်သို့ မှန်ကန်သောသတိနောင်တရခြင်း၊ မှန်ကန်သော ယုံကြည်မှုတို့နှင့် လှည့်သူဖြစ်၏။
25|72|၇၂။	၎င်းအပြင်ထိုသူတို့သည် မုသားသက်သေခံသူများမဟုတ်၊ သို့သော်သူတို့တစ်ရံတစ်ခါအလဇ္ဇီလုပ်၍နေသော အလုပ်ဌာနသို့ ရောက်သွားကြလျှင် သူတော်ကောင်းပီပီစက္ခုန္ဒြေမပျက်၊ အခြားဘက်သို့ လှည့်လျှောက်သွား ကြ၏။
25|73|၇၃။	၎င်းအပြင် မိမိတို့၏အသက်သခင်ကျေးဇူးရှင် ထုတ်ပြန်ပို့ချပေးသနားတော်မူသောပညတ်တရားတော်များကို သတိရစေသောအခါ သူတို့သည် တရားတော်ကို မကြားသောနားပင်းသူများ၊ မမြင်သောမျက်စိကန်းများ မဟုတ်ချေ။
25|74|၇၄။	၎င်းအပြင်ထိုသူတို့သည် အို--အကျွနု်ပ်တို့၏ အရှင်သခင်၊ အကျွနု်ပ်တို့အား မိမိတို့မျက်ရှုဖြစ်ကြသောသားမယား တို့ကြောင့် ပျော်ရွှင်ချမ်းမြေ့ခြင်းကို ချပေးသနားတော်မူပါ၊ ဒုစရိုက်မကောင်းမှုများကို တွန်းဖယ်သူတို့၏ စံနမူနာဖြစ်တော်မူပါဟု ငါအရှင်မြတ်ထံဆုတောင်းကြ၏။
25|75|၇၅။	ထိုသူတို့သည် ၎င်းတို့၏ခန္တီပါရမီ၊ သမာဓိဂုဏ်သိက္ခာကြောင့် မြင့်မြတ်သောနိဗ္ဗာန်ဗိမာန်ကို အသနားတော်မြတ် ခံကြရလတ့ံ၊ သူတို့သည် နိဗ္ဗာန်တော်၌ ရွှင်လန်းစွာခရီးဦးကြိုဆိုခြင်းနှင့် အေးချမ်းသာယာခြင်းမင်္ဂလာမေတ္တာပို့သ ခြင်းတို့ကို တွေ့ကြံုကြရလတ့ံ။
25|76|၇၆။	သူတို့သည် နိဗ္ဗာန်ဘုံတော်တွင် ထာဝရအစဉ်အမြဲခံစားကြရလတ့ံ၊ နိဗ္ဗာန်တော်သည် အလွန်ပျော်ရွှင်မွေ့လျော် ဖွယ်ရာနေရာထိုင်ခင်းကြီးဖြစ်၏။
25|77|၇၇။	အို--တမန်တော်မိုဟမ္မဒ်၊ သင်သည် မိစ္ဆာမိုက်တို့အား ဟောကြားလော့၊ ဟယ်-အချင်းတို့၊ ငါ၏အသက်သခင် ကျေးဇူးရှင်သည် သင်တို့၏ဆွလားသ်ဝတ်ပြုခြင်းကြောင့်သာမဟုတ်လျှင် သင်တို့ကို အရေးစိုက်တော်မူမည် မဟုတ်ချေ၊ သို့သော်ယခုသင်တို့သည် သစ္စာတရားတော်ကို ငြင်းဆန်၏၊ ထို့ကြောင့်စစ်ကြောစီရင်အပြစ်ဒဏ် တော်မူခြင်းရှိလတ့ံ။
26|1|၁။	တာ၊ ဆင်၊ မီ(မ်)။
26|2|၂။	ဤဂါထာတော်မြတ်များသည် ရှင်းလင်းစေသောကျမ်းတော်၏ နှုတ်ကပတ်တော်များတည်း။
26|3|၃။	အို--တမန်တော်မိုဟမ္မဒ်၊ သူတို့သည် မယုံကြည်သဖြင့် သင်သည် မိမိကိုယ်ကို မိမိနှိပ်စက်ကလူပြုချင်လုမတတ် ရှိနေတော့သည်။
26|4|၄။	ငါအလိုတော်ရှိလျှင် အထက်ကောင်းကင်ဘုံမှ တစ်ခုတစ်ခုသောနိမိတ်လက္ခဏာအ့ံဖွယ်တော်ကို ၎င်းတို့အပေါ်သို့ ချပေးတော်မူလတ့ံ၊ ထိုအခါသူတို့၏ လည်ကုတ်များသည် ထိုနိမိတ်လက္ခဏာတော်ရှေ့မှောက်၌ ကိုင်းညွတ်လျက် နေကြလတ့ံ။
26|5|၅။	မဟာကရုဏာတော်အရှင်အထံတော်မှ သူတို့ထံသို့ ကျမ်းတော်သစ်ကျရောက်လာသည့်အခါတိုင်း မိစ္ဆာမိုက် တို့သည် ကျမ်းတော်မှ လှည့်သွားကြ၏။
26|6|၆။	ယခုလည်းသူတို့သည် သစ္စာတရားတော်ကို လက်မခံငြင်းပယ်ကြ၏၊ သို့သော်သူတို့ထံသို့ သူတို့ပျက်ရယ်ပြု ကြလေ့ရှိသောအမှုအခင်း၏ သတင်းသည် လာလတ့ံ။
26|7|၇။	သူတို့သည် ကမ္ဘာမြေပြင်ကို မကြည့်ရှုကြသလော၊ ငါသည် မြေ၌ အထူးထူးသောဥမျိုး၊ ပွင့်မျိုး၊ သီးမျိုးစုံတို့ကို အဘယ်မျှလောက်များပြားစွာပေါက်ရောက်စေတော်မူသည်ကို မြင်ကြသည်မဟုတ်လော။
26|8|၈။	မှတ်သားကြလော့၊ ဤအဖြစ်အပျက်တွင် နိမိတ်လက္ခဏာအ့ံဖွယ်တော်တစ်ခုအမှန်ပါရှိ၏၊ သို့ပါလျက်သူတို့အနက် များလှစွာသောသူတို့ကား မယုံကြည်သူများဖြစ်ကြ၏။
26|9|၉။	မှတ်သားလော့၊ သင်၏အသက်သခင်ကျေးဇူးရှင်သည် အနန္တတန်ခိုးတော်အရှင်၊ အနန္တကောင်းကြီးမင်္ဂလာတော် သခင်ဖြစ်တော်မူ၏။
26|10|၁ဝ၊၁၁။	သင်၏အသက်သခင်ကျေးဇူးရှင်က အို--တမန်တော်မူစာ၊ သင်သည် ပြစ်မှုကျူးလွန်နေသောဖွာရောမင်း၏ လူများထံသို့ သွားလော့ဟု ဗျာဒိတ်တော်နှင့်ခေါ်တော်မူ၏၊ ထိုသူတို့သည် မကောင်းမှုကို တားဆီးကြမည် မဟုတ်လော။
26|11|၁ဝ၊၁၁။	သင်၏အသက်သခင်ကျေးဇူးရှင်က အို--တမန်တော်မူစာ၊ သင်သည် ပြစ်မှုကျူးလွန်နေသောဖွာရောမင်း၏ လူများထံသို့ သွားလော့ဟု ဗျာဒိတ်တော်နှင့်ခေါ်တော်မူ၏၊ ထိုသူတို့သည် မကောင်းမှုကို တားဆီးကြမည် မဟုတ်လော။
26|12|၁၂။	တမန်တော်မူစာက ဤသို့တင်လျှောက်၏၊ အို--အကျွနု်ပ်၏ အရှင်သခင် သူတို့သည် အကျွနု်ပ်အား မယုံကြည် ငြင်းဆန်မည်ကို ကြောက်ပါ၏။
26|13|၁၃။	အကျွန်ုပ်သည် စိတ်ကျပ်တည်းလှပါမည်၊ အကျွနု်ပ်၏ နှုတ်လျှာသည် ပြေလည်အောင်စကားချေတင်ပြောဆိုခြင်း မှာ စွမ်းနိုင်မဟုတ်ပါ၊ ထို့ကြောင့်အကျွနု်ပ်အစ်ကိုဟာရွန်ကို အကျွနု်ပ်အား ကူညီဖို့ရာ ထည့်တော်မူပါ။
26|14|၁၄။	အကျွန်ုပ်အပေါ်တွင် ထိုလူများနှင့်စပ်လျဉ်း၍ အမှုတစ်ခုရှိပါသည်၊ ထို့ကြောင့်သူတို့သည် အကျွနု်ပ်အား ဖမ်းဆီး၍ အဆုံးစီရင်မည်ကို ကြောက်ပါ၏။
26|15|၁၅။	အလ္လာဟ်အရှင်မြတ်က ယင်းသို့မဖြစ်စေရ၊ ထို့ကြောင့်သင်တို့ညီနောင်သည် ငါ၏နိမိတ်လက္ခဏာအ့ံဖွယ်တော် များနှင့် သွားကြလော့၊ မှတ်သားကြလော့၊ ငါသည် နားထောင်လျက် သင်တို့နှင့်အတူတကွရှိတော်မူမည်။
26|16|၁၆၊၁၇။	သင်တို့နှစ်ဦးသည် ဖွာရောမင်းရှိရာသို့ ကြွသွား၍ ဤသို့ဟောကြားလော့၊ အကျွနု်ပ်တို့သည် အနန္တစကြာဝဠာ တို့၏ အရှင်သခင်အထံတော်မှ အမှာဗျာဒိတ်တော်ကို ယူဆောင်လာကြ၏၊ အစ္စရာအီလ်အမျိုးသားတို့ကို ငါတို့နှင့်အတူ သွားခွင့်ပြုလော့ဟု ဗျာဒိတ်ပေးတော်မူ၏။
26|17|၁၆၊၁၇။	သင်တို့နှစ်ဦးသည် ဖွာရောမင်းရှိရာသို့ ကြွသွား၍ ဤသို့ဟောကြားလော့၊ အကျွနု်ပ်တို့သည် အနန္တစကြာဝဠာ တို့၏ အရှင်သခင်အထံတော်မှ အမှာဗျာဒိတ်တော်ကို ယူဆောင်လာကြ၏၊ အစ္စရာအီလ်အမျိုးသားတို့ကို ငါတို့နှင့်အတူ သွားခွင့်ပြုလော့ဟု ဗျာဒိတ်ပေးတော်မူ၏။
26|18|၁၈။	ဖွာရောမင်းက တမန်တော်မူစာအား ငါတို့သည် သင့်ကို ငါတို့အထဲ ငယ်စဉ်တောင်ကျေး ကလေးဘဝက ကျွေးမွေးလာသည်မဟုတ်လော၊ သင်သည် ငါတို့နှင့်အတူတကွနှစ်ပေါင်းများစွာနေခဲ့၏။
26|19|၁၉။	အို--မူစာ၊ သင်အမှုအခင်းတစ်ခုကို ပြုကျင့်ခဲ့သည်ကို သင်ကောင်းစွာသိ၏၊ သင်သည် ကျေးဇူးကန်းသူတို့ ဘောင်တွင် ပါဝင်၏ဟု ပြော၏။
26|20|၂ဝ။	တမန်တော်မူစာက အကျွနု်ပ်သည် လမ်းလွဲသွားသူတို့အထဲ ပါဝင်စဉ်က ထိုအမှုကို ပြုမိပါသည်ဟု ပြန်ပြော၏။
26|21|၂၁။	ထို့နောက်သင့်အား ကြောက်ရွံ့သဖြင့့် သင့်ထံမှ ထွက်ပြေး၏၊ အကျွနု်ပ်၏အသက်သခင်ကျေးဇူးရှင်သည် အကျွနု်ပ်အား ဗျာဒိတ်ပေးတော်မူ၏၊ အကျွနု်ပ်ကို မိမိစေလွှတ်တော်မူသောတမန်တော်များအနက် တစ်ပါး အဖြစ်ဖြင့် ခန့်ထားတော်မူ၏။
26|22|၂၂။	ဤကျေးဇူးတော်ကြောင့် သင်သည် အကျွနု်ပ်အား ကဲ့ရဲ့အပြစ်တင်၏၊ သင်သည် အစ္စရာအီလ်လူမျိုးတို့ကို ကျွန်ဘဝသွင်း၍ နှိပ်စက်ညှင်းပန်း၏ဟု တမန်တော်မူစာက ဖွာရောမင်းအား ပြန်ပြော၏။
26|23|၂၃။	ထိုမင်းက အနန္တစကြာဝဋ္ဌာတို့၏ အရှင်သခင်ဆိုသည်မှာ အဘယ်အရာဖြစ်သနည်း။
26|24|၂၄။	တမန်တော်က ကမ္ဘာမြေပြင်မိုးကောင်းကင်နှင့် မိုးမြေစပ်ကြားရှိရှိသမျှတို့၏ အရှင်သခင်ဖြစ်တော်မူ၏၊ သင် ယုံကြည်လျှင် ကောင်းပေစွ။
26|25|၂၅။	ထိုအခါဖွာရောမင်းက သူ၏မှုးမတ်တို့အား လှည့်၍ သင်တို့မကြားကြဘူးလားဟု ဆို၏။
26|26|၂၆။	တဖန်တမန်တော်မူစာက ထိုအရှင်မြတ်သည် သင်တို့၏အရှင်သခင်နှင့် သင်တို့၏မိဘဘိုးဘွားတို့၏ အသက် သခင်ကျေးဇူးရှင်ဖြစ်တော်မူ၏။
26|27|၂၇။	ထိုအခါဖွာရောမင်းက သူ၏မှုးမတ်တို့အား မှတ်သားကြလော့၊ သင်တို့ထံသို့ စေလွှတ်တော်မူသောသင်တို့၏ တမန်တော်သည် သူရူးသူနှမ်းအစစ်ဖြစ်၏ဟု ဆို၏။
26|28|၂၈။	တဖန်တမန်တော်မူစာက ထိုအရှင်မြတ်သည် အရှေ့မျက်နှာစွန်း၊ အနောက်မျက်နှာစွန်းနှင့် ထိုမျက်နှာစွန်း စပ်ကြား ရှိသမျှတို့၏အသက်သခင်ကျေးဇူးရှင်ဖြစ်တော်မူ၏၊ သင်နားလည်လျှင် ကောင်းလေစွဟု ဟောပြော၏။
26|29|၂၉။	ထိုအခါဖွာရောမင်းက အို--မူစာ၊ သင်သည် ငါမှတပါး အခြားဘုရားကို ခဝပ်ကိုးကွယ်လျှင် ငါသည် သင့်ကို အကျဉ်းသားတို့အထဲ၌ မုချထားမည်ဟု ကျိန်းမောင်း၏။
26|30|၃ဝ။	သို့သော်တမန်တော်မူစာက အကျွနု်ပ်သည် သင့်အား ထင်ရှားပေါ်လွင်သောအရာတစ်ခုပြသော်လည်း ယင်းသို့ ပြုမည်လောဟု မေး၏။
26|31|၃၁။	ထိုအခါဖွာရောမင်းက အို--မူစာ၊ သင်အမှန်ကို ဆိုလျှင် သင်ပြောသောအရာကို ပြလော့ဟု ဆို၏။
26|32|၃၂။	ထို့ကြောင့်တမန်တော်မူစာသည် မိမိ၏ လှံတံတောင်ဝှေးကို ပစ်ချလိုက်၏၊ ထိုအခါထိုလှံတန်တောင်ဝှေးသည် မြွေဖြစ်သွား၏။
26|33|၃၃။	ထို့အပြင်တမန်တော်မူစာသည် မိမိလက်ကို ထုတ်ယူလိုက်ရာ လက်သည် ဆွတ်ဆွတ်ဖြူသွား၏။
26|34|၃၄။	ထိုအခါဖွာရောမင်းသည် မိမိအပါးရှိ မှုးမတ်တို့အား ပြောဆိုသည်မှာ အို--အမတ်တို့၊ မူစာသည် ဝိဇ္ဇာအတတ်၌ တစ်ဘက်ကမ်းခတ်အောင် တတ်မြောက်သူတည်း။
26|35|၃၅။	အို--အမတ်တို့၊ ဤသူသည် မိမိ၏ ဝိဇ္ဇာအတတ်ပညာအားဖြင့် သင်တို့ငါတို့ကို မိမိတို့ပြည်မှ နှင်ထုတ်ရန် ကြံစည်၏၊ ယခုသင်တို့ ဘယ်အကြံကို ပေးကြမည်နည်းပြော၏။
26|36|၃၆။	အမတ်တို့က အရှင်မင်းကြီး၊ ဤမူစာနှင့် သူ၏အစ်ကိုအား အချိန်အနည်းငယ်ဆိုင်းင့ံထားတော်မူပါ၊ ထို့နောက် နိုင်ငံတော်အတွင်း မြို့ရွာအရပ်ရပ်သို့ ဆင့်ခေါ်သူများကို စေလွှတ်တော်မူပါ။
26|37|၃၇။	ထိုဆင့်ခေါ်သူများသည် အရှင်မင်းကြီးထံသို့ ဝိဇ္ဇာဆရာတိုင်းကို ခေါ်ငင်လာရကြပါမည်ဟု ဆို၏။
26|38|၃၈။	ထို့ကြောင့်ဝိဇ္ဇာဆရာတို့ကို ပညာပြိုင်ရန် နေ့ရက်ချိန်းချက်၍ သတ်မှတ်သောနေရာတွင် စုရုံးစည်းဝေးစေ၏။
26|39|၃၉။	ထို့အပြင်တိုင်းသူပြည်သားတို့အား သင်တို့လည်း စုရုံးစည်းဝေးကြမည်လောဟု မောင်းခတ်မေးမြန်းစေ၏။
26|40|၄ဝ။	တိုင်းသူပြည်သားတို့က အကျွနု်ပ်တို့လည်း အစည်းအဝေးသို့ တက်ရောက်မည်။ ဝိဇ္ဇာဆရာတို့နိုင်လျှင် အကျွန်ုပ် တို့သည် သူတို့နောက်သို့ လိုက်လိုကြ၏ဟု ဆိုကြ၏။
26|41|၄၁။	ထို့အပြင်ဝိဇ္ဇာဆရာတို့ရောက်လာကြသောအခါ သူတို့က ဖွာရောမင်းအား အကျွနု်ပ်တို့အောင်ပါလျှင် အကျွနု်ပ် တို့အား ဆုလာဘ်နှင့်အမှန်ချီးမြှင့်ပါမည်လောဟု လျှောက်ကြ၏။
26|42|၄၂။	ထိုအခါမင်းကြီးက သင်တို့အမှန်အကန်ဆုရချေမည်၊ ထိုအခါသင်တို့သည် အမှန်ပင်ငါ့အား နီးကပ်စွာခစား ရမည်ဟု ပြန်ပြော၏။
26|43|၄၃။	တမန်တော်မူစာက ထိုဝိဇ္ဇာဆရာတို့အား သင်တို့ပစ်ချလိုသောအရာကို ပစ်ချလော့ဟု ဆို၏။
26|44|၄၄။	ထိုအခါဝိဇ္ဇာဆရာတို့သည် မိမိတို့စွဲကိုင်သောလှံတံတောင်ဝှေးနှင့် ကြိုးခွေကြီးများကို ပစ်ချ၍ အကျွန်ုပ်တို့သည် ဖွာရောမင်း၏ ဘုန်းတော်ကြောင့် အမှန်အကန်နိုင်ရမည်သာတည်းဟု ဆိုကြ၏။
26|45|၄၅။	ထို့နောက်တမနတော်မူစာသည် မိမိ၏ လှံတံကို ပစ်ချ၏၊ ထိုလှံတံသည် ဝိဇ္ဇာဆရာတို့ဥပါယ်တမည်ကြံစည် ပြုပြင်ထားသောအတတ်အလုံးကို တစ်စုတစ်စည်းတည်းဟပ်မျိုလိုက်ကုန်၏။
26|46|၄၆။	ထိုအခါဝိဇ္ဇာဆရာတို့သည် ဝပ်တွားဦးချကြ၏။
26|47|၄၇။	သူတို့ပြောဆိုကြသည်မှာ အကျွနု်ပ်တို့သည် အနန္တစကြာဝဠာတို့၏ အသက်သခင်ကျေးဇူးရှင်အား ယုံကြည် ကြပါ၏။
26|48|၄၈။	ထိုအရှင်သခင်သည် တမန်တော်မူစာနှင့် တမန်တော်ဟာရွန်တို့၏ အရှင်သခင်ဖြစ်တော်မူ၏။
26|49|၄၉။	ထိုအခါဖွာရောမင်းက သင်တို့သည် ငါခွင့်ပေးတော်မမူခဲ့ပဲ သူ့အား လက်ခံယုံကြည်ကြသလော၊ အမှန်မှာ သူသည် သင်တို့အား ဝိဇ္ဇာအတတ်ပညာကို သင်ကြားပြသသောဆရာကြီးဖြစ်၏၊သို့သော်သင်တို့သည် မချွတ် ဧကန်အမှန်သိရစေမည်၊ မုချအမှန်သင်တို့၏ခြေလက်ကို ဝဲယာလွှဲဖြတ်၍ ကားတိုင်တင်ကာ သင်တို့အားလုံးကို ငါကွပ်မျက်တော်မူမည်ဟု ခြိမ်းခြောက်၏။
26|50|၅ဝ။	ဝိဇ္ဇာဆရာတို့က ၎င်းသည် ဘေးဥပါဒ်မဟုတ်ပါ၊ အကြောင်းမူကား အကျွနု်ပ်တို့သည် မိမိတို့၏အသက်သခင် ကျေးဇူးရှင်ထံမှောက်သို့ ပြန်ရပါမည်သာတည်းဟု ပြန်ပြောကြ၏။
26|51|၅၁။	မှတ်သားကြလော့၊ အကျွနု်ပ်တို့သည် လူခပ်သိမ်းတို့ထက် ရှေးဦးစွာယုံကြည်သူများဖြစ်ကြသဖြင့် အကျွနု်ပ်တို့၏ အရှင်သခင်သည် အကျွနု်ပ်တို့၏ အပြစ်များကို လွှတ်တော်မူရန်ကိုသာ အကျွနု်ပ်တို့စိတ်အားသန်၏ဟု ဆက်လက်ပြောကြ၏။
26|52|၅၂။	ထို့နောက်ငါသည် တမန်တော်မူစာအား ၎င်း၏စိတ်နှလုံးတွင် သင်တို့ကို လိုက်လံဖမ်းဆီးကြမည်ဖြစ်သောကြောင့် သင်သည် ငါ၏ကျေးကျွန်များကို ညဉ့်ချင်းတွင်းပင် တိတ်တဆိတ်ခေါ်ငင်သွားလော့ဟူသောဗျာဒိတ်ကို ထင်ရှား စေတော်မူ၏။
26|53|၅၃။	ထိုအခါဖွာရောမင်းသည် အမြို့မြို့သို့ အခေါ်တော်များစေလွှတ်လေ၏။
26|54|၅၄။	ထိုမင်းချင်းတို့က ဤအစ္စရာအီလ်လူမျိုးတို့ကား စစ်တပ်ကလေးသာဖြစ်၏။
26|55|၅၅။	၎င်းအပြင်ကြည့်ကြလော့၊ သူတို့သည် ငါတို့အား ရန်စကြ၏။
26|56|၅၆။	ငါတို့မူကား အသင့်ရှိသောစစ်တပ်ကြီးဖြစ်ပေ၏ဟု ကြွေးကြော်ကြ၏။
26|57|၅၇။	ငါသည် ဖွာရောမင်း၏ လူမျိုးများကို ဥယျာဉ်၊ ပန်းမာလ်၊ ရေကန်၊ ရေစမ်းတို့မှ ထုတ်ယူတော်မူ၏။
26|58|၅၈။	ထို့အပြင်၎င်းတို့ကို ၎င်းတို့၏ပစ္စည်းဥစ္စာရတနာများစွာတို့နှင့် ကြီးကျယ်ခမ်းနားသောတိုက်တာအိမ်ယာတို့အတွင်း မှလည်း နှင်ထုတ်တော်မူ၏။
26|59|၅၉။	ငါသည် ၎င်းတို့ကို ယင်းကဲ့သို့စီရင်တော်မူ၍ ၎င်းတို့၏စည်းစိမ်ချမ်းသာကို အစ္စရာအီလ်တို့အား အမွေခံစေ တော်မူ၏။
26|60|၆ဝ။	သူတို့သည် အစ္စရာအီလ်လူမျိုးတို့ကို အာရုံတက်မှီကြ၏။
26|61|၆၁။	ထို့နောက်စစ်တပ်တော်ကြီးနှစ်တပ်သည် တစ်တပ်ကို တစ်တပ်ကို မြင်ရသောအခါ တမန်တော်မူစာ၏ လူများက ကြည့်ကြလော့၊ အကျွနု်ပ်တို့ကို အမှန်မိချေပြီဟု ပြောဆိုကြ၏။
26|62|၆၂။	တမန်တော်က ယင်းသို့မဟုတ်ချေ၊ အကြောင်းမူကားအကျွန်ုပ်၏ အရှင်သခင်သည် အကျွနု်ပ်နှင့်တကွ မုချ ရှိတော်မူ၏၊ အရှင်မြတ်သည် အကျွနု်ပ်အား ညွှန်ပြတော်မူမည်ဟု ဆို၏။
26|63|၆၃။	ထိုအခါငါသည် တမန်တော်မူစာ၏ နှလုံးတွင် သင်သည် ပင်လယ်ကို သင်၏လှံတံဖြင့် ရိုက်လော့ဟူသော ဗျာဒိတ်ကို ထင်ရှားစေတော်မူ၏၊ ထိုသို့ရိုက်ခတ်သောအခါ ပင်လယ်သည် နှစ်ခြမ်းကွဲ၍ ကျယ်ပြန့်သော တောင်ကြီးတစ်ခုစီဖြစ်လာ၏။
26|64|၆၄။	ထို့နောက်ငါသည် အခြားအသင်းသားများကို ထိုနေရာသို့ ချဉ်းကပ်စေတော်မူ၏။
26|65|၆၅။	ငါသည် တမန်တော်မူစာနှင့်တကွ နောက်ပါအသင်းသားတို့ကို တစ်ယောက်မကျန်ကယ်ဆယ်တော်မူ၏။
26|66|၆၆။	သို့သော်အခြားအသင်းသားအားလုံးကို ရေနစ်သေစေတော်မူ၏။
26|67|၆၇။	မှတ်သားကြလော့၊ ဤအဖြစ်အပျက်တွင် နိမိတ်လက္ခဏာအ့ံဖွယ်အမှန်ပင်ပါရှိ၏၊ သို့ပါလျက်သူတို့အနက် အများအပြားတို့သည် ယုံကြည်သူများမဟုတ်ချေ။
26|68|၆၈။	အို--တမန်တော်၊ မှတ်သားလော့၊ သင်၏အသက်သခင်ကျေးဇူးရှင်သည် အနန္တတန်ခိုးတော်အရှင်၊ အနန္တ ကောင်းကြီးမင်္ဂလာတော်သခင်ဖြစ်တော်မူ၏။
26|69|၆၉။	အို--တမန်တော်၊ သူတို့အား တမန်တော်အေဗရာဟမ်၏ ပုံဝထ္ထုကို ဟောကြားလော့။
26|70|၇ဝ။	သူသည် သူ၏အဘနှင့် အမျိုးသားတို့အား သင်တို့သည် အဘယ်အရာကို ကိုးကွယ်ကြသနည်းဟု မေး၏။
26|71|၇၁။	သူတို့က ငါတို့သည် ဆင်းတုရုပ်ပွားကို ဝတ်ပြု၍ ထိုဆင်းတုများကို မပြတ်မလပ်ဆည်းကပ်ကြပြန်၏ဟု ပြန်ပြောကြ၏။
26|72|၇၂။	ထိုအခါသူက သူတို့သည် သင်တို့ဆုတောင်းသည်ကို ကြားသလော။
26|73|၇၃။	သို့မဟုတ်သူတို့သည် သင်တို့အား အကျိုးပေးကြသလော၊ သို့မဟုတ်ဘေးဥပါဒ်ရောက်စေသလောဟု သူတို့အား မေး၏။
26|74|၇၄။	သူတို့က ယင်းသို့မဟုတ်ချေ၊ သို့သော်ငါတို့သည် မိဘဘိုဘွားတို့၊ ယင်းသို့ကိုးကွယ်နေသည်ကို တွေ့ကြ၏ဟု ဆိုကြ၏။
26|75|၇၅၊၇၆။	သင်တို့နှင့် သင်တို့ဘိုးဘွားတို့ ကိုးကွယ်ရာကို ကြည့်ရှုကြလော့။
26|76|၇၅၊၇၆။	သင်တို့နှင့် သင်တို့ဘိုးဘွားတို့ ကိုးကွယ်ရာကို ကြည့်ရှုကြလော့။
26|77|၇၇။	အနန္တစကြာဝဠာတို့၏ အသက်သခင်ကျေးဇူးရှင်မှတပါး အခြားသောကိုးကွယ်ရာတို့သည် အကျွနု်ပ်၏ ရန်သူ အစစ်အမှန်ဖြစ်သည်။
26|78|၇၈။	ထုကျေးဇူးရှင်သည် ငါ့ကို ဖန်ဆင်းတော်မူ၏၊ လမ်းညွှန်တော်မူ၏။
26|79|၇၉။	ထိုအရှင်သည် ငါ့အား စားဖို့ရာအစား၊ သောက်ဖို့ရာရေပေးသနားတော်မူ၏။
26|80|၈ဝ။	ထိုအရှင်သည် ငါမနာကျန်းဖြစ်သောအခါ ဝေဒနာကင်းပျောက်ကျန်းမာခြင်းကို ပေးသနားတော်မူ၏။
26|81|၈၁။	ထိုအရှင်သည် ငါ့ကို သေစေတော်မူ၍ တဖန်ပြန်ရှင်စေတော်မူမည်။
26|82|၈၂။	ထိုအရှင်မြတ်သည် ငါ၏အပြစ်ကို တရားစီရင်တော်မူသောနေ့တော်ကြီး၌ ခွင့်လွှတ်တော်မူမည်ဟု ကြီးစွာ မျှော်ကိုး၏ဟု တမန်တော်အေဗရာဟမ်သည် ဟောပြော၏။
26|83|၈၃။ ထို့နောက်သူသည် အလ္လာဟ်အရှင်မြတ်ကို ဤသို့ဆုတောင်း၏၊ အို--အကျွနု်ပ်၏အရှင်သခင် အကျွနု်ပ်အား ပညာအလင်းရောင်ကို ပေးသနားတော်မူပါ၊ အကျွနု်ပ်ကို သူတော်ကောင်းတို့နှင့် ပေါင်းသင်းပေးတော်မူပါ။
26|84|၈၄။	နောင်လာနောက်သားတို့ဘောင်တွင် အကျွနု်ပ်ကို ကောင်းမွန်စွာဖော်ထုတ်ပြတော်မူပါ။
26|85|၈၅။	အကျွနု်ပ်အား သုခနိဗ္ဗာန်ဥယျာဉ်တော်ကို အမွေခံစားရသူတို့အထဲတွင် အပါအဝင်ဖြစ်စေတော်မူပါ။
26|86|၈၆။	အကျွနု်ပ်၏ ဖခင်ကို အပြစ်လွှတ်တော်မူပါ၊ သူသည် အယူမှားများသူတို့အထဲမှ ဖြစ်ပါ၏။
26|87|၈၇။	လူသားအပေါင်းတို့ တဖန်ရှင်ပြန်ထမြောက်ရသော နေ့တော်ကြီးတွင် အကျွနု်ပ်ကို အရှက်တကွဲရှုံ့ချတော် မမူပါလင့်။
26|88|၈၈။	ထိုနေ့တော်ကြီး၌ ဥစ္စာပစ္စည်းနှင့် သားသမီးတို့သည် အသုံးကြမည်မဟုတ်ပါ။
26|89|၈၉။	သို့ရာတွင်မည်သူမဆို အလ္လာဟ်အရှင်မြတ်အထံတော်သို့ သန့်ရှင်းဖြူစင်အပြစ်ကင်းသောစိတ်နှလုံးကောင်းကို ယူဆောင်လာနိုင်ပါမူ ထိုအရာသည် သာလွန်ကောင်းကျိုးပေးနိုင်ပါ၏ဟု ဆုတောင်း၏။
26|90|၉ဝ။	နိဗ္ဗာန်ဥယျာဉ်တော်အား ဒုစရိုက်မှုကို ရှောင်ကြဉ်သူတို့အတွက် နီးကပ်လာစေတော်မူလတ့ံ။
26|91|၉၁။	ထို့အပြင်ပြစ်မှုကျူးလွန်သူတို့သည် အဝီစီငရဲကို မျက်ဝါးထင်ထင်မြင်ကြရလတ့ံ။
26|92|၉၂၊၉၃။	ထိုသူမိုက်တို့အား အလ္လာဟ်အရှင်မြတ်မှတပါး သင်တို့ဦးညွတ်ဝတ်ပြုလေ့ရှိသောဘုရားတုတို့သည် အဘယ်မှာ ရှိကြသနည်း၊ သူတို့သည် သင်တို့အား စောင်မနိုင်ကြသလော၊ သို့မဟုတ်သူတို့သည် မိမိကိုယ်ကိုမိမိ ထောက်ပ့ံ နိုင်ကြသလောဟု မေးတော်မူလတ့ံ။
26|93|၉၂၊၉၃။	ထိုသူမိုက်တို့အား အလ္လာဟ်အရှင်မြတ်မှတပါး သင်တို့ဦးညွတ်ဝတ်ပြုလေ့ရှိသောဘုရားတုတို့သည် အဘယ်မှာ ရှိကြသနည်း၊ သူတို့သည် သင်တို့အား စောင်မနိုင်ကြသလော၊ သို့မဟုတ်သူတို့သည် မိမိကိုယ်ကိုမိမိ ထောက်ပ့ံ နိုင်ကြသလောဟု မေးတော်မူလတ့ံ။
26|94|၉၄၊၉၅။	ထိုအခါသူတို့အား ငရဲထဲသို့ ပစ်ချလတ့ံ၊ သူတို့ကို လှည့်စားသူများ၊ အီဗလစ်၏ စစ်သည်တော်များအားလုံးကို တစ်ယောက်မကျန်ငရဲထဲသို့ ပစ်သွင်းလတ့ံ။
26|95|၉၄၊၉၅။	ထိုအခါသူတို့အား ငရဲထဲသို့ ပစ်ချလတ့ံ၊ သူတို့ကို လှည့်စားသူများ၊ အီဗလစ်၏ စစ်သည်တော်များအားလုံးကို တစ်ယောက်မကျန်ငရဲထဲသို့ ပစ်သွင်းလတ့ံ။
26|96|၉၆။	ငရဲအတွင်းသူတို့အချင်းချင်း အငြင်းဖြစ်ပွားနေသောအခါ သူတို့ပြောဆိုကြသည်မှာ။
26|97|၉၇။	ငါတို့သည် အလ္လာဟ်အရှင်မြတ်ကို တိုင်တည်၍ဆိုကြပါ၏၊ ငါတို့သည် အမှား၌ မုချရှိကြသည်။
26|98|၉၈။	ငါတို့သည် သင်တို့ကို အနန္တစကြာဝဠာတို့၏ အရှင်သခင်နှင့်တန်းတူထား၍ ကိုးကွယ်ခြင်းသည် မှားလေစွ။
26|99|၉၉။ အပြစ်ရှိသူများသာ ငါတို့အား လမ်းမှားသို့ သွေးဆောင်ကြလေ၏။
26|100|၁ဝဝ။	ယခုမှာမူငါတို့မှာ တောင်းပန်ကယ်ဆယ်မည့်သူများမရှိချေ။
26|101|၁ဝ၁။	သို့မဟုတ်ခင်မင်သောအဆွေခင်ပွန်းများလည်းမရှိချေ။
26|102|၁ဝ၂။	ငါတို့သည် ယုံကြည်သူတို့အထဲမှဖြစ်အောင် ကမ္ဘာမြေကြီးသို့ တစ်ခေါက်ပြန်ကြရလျှင် တော်သေး၏ဟု ပြောဆို ကြလတ့ံ။
26|103|၁ဝ၃။	မှတ်သားကြလော့၊ ဤအဖြစ်အပျက်တွင် နိမိတ်လက္ခဏာတော်ပါရှိ၏၊ သို့သော်သူတို့အနက် အမြောက်အများသောသူတို့သည် ယုံကြည်သူများမဟုတ်ချေ။
26|104|၁ဝ၄။	မှတ်သားလော့၊ သင်၏အသက်သခင်ကျေးဇူးရှင်သည် အနန္တတန်ခိုးတော်အရှင် အနန္တကောင်းကြီးမင်္ဂလာတော် သခင်ဧကန်ဖြစ်တော်မူ၏။
26|105|၁ဝ၅။	တမန်တော်နူဟို၏လူများသည် အလ္လာဟ်အရှင်မြတ်၏ တမန်တော်တို့ကို မယုံကြည်ကြချေ။
26|106|၁ဝ၆။	သူတို့၏အမျိုးသားတမန်တော်နူဟိုက ဤသို့ဟောပြော၏၊ အချင်းတို့၊ သင်တို့သည် ဒုစရိုက်မကောင်းမှုကို ရှောင်ကြဉ်ကြမည်မဟုတ်လော။
26|107|၁ဝ၇။	မှတ်သားကြလော့၊ ငါသည် သင်တို့အတွက် သစ္စာရှိသောတမန်တော်ဖြစ်၏။
26|108|၁ဝ၈။	ထို့ကြောင့်သင်တို့သည် အရှင်မြတ်၏ဝတ်တော်ကို ကျေကုန်အောင် ပြုကြလော့၊ ငါ့ကို နားထောင်ကြလော့။
26|109|၁ဝ၉။	ထို့အပြင်ငါသည် သင်တို့ထံမှ တရားဟောခတစ်ပြားတစ်ချပ်မှ မတောင်းချေ၊ ငါ့အဖိုးအခသည် အနန္တစကြာဝဠာ များ၏ အရှင်သခင်နှင့်သာသက်ဆိုင်၏။
26|110|၁၁ဝ။	ထို့ကြောင့်သင်တို့သည် အရှင်မြတ်၏ဝတ်တော်ကို ကျေကုန်အောင်ပြုကြလော့၊ ငါ့စကားကို နားထောင်ကြလော့။
26|111|၁၁၁။	သူတို့က အို--နူဟို၊ အောက်ဆုံးအလွှာသားလူနုံချာတို့သည် သင့်ကို ယုံကြည်မြတ်နိုးသောကြောင့် ငါတို့လည်း သင့်ကို ယုံရမှာလောဟု ဆိုကြ၏။
26|112|၁၁၂။	တမန်တော်နူဟိုက သူတို့သည် အဘယ်အမှုအခင်းများကို ပြုကျင့်နေသည်ကို ငါအသို့သိမည်နည်း။
26|113|၁၁၃။	မှတ်သားကြလော့၊ သူတို့ကို စစ်ကြောစီရင်သည့်အလုပ်မှာ ငါ၏အသက်သခင်ကျေးဇူးရှင်နှင့်သာသက်ဆိုင်၏၊ သင်တို့သိလျှင် တော်လေစွ။
26|114|၁၁၄။	ထို့အပြင်ငါသည် ယုံကြည်သူတို့အား တွန်းလှန်နှင်ထုတ်ဖို့ရာမဟုတ်ချေ။
26|115|၁၁၅။	ငါသည် သတိပေးသူရိုးရိုးသာတည်း။
26|116|၁၁၆။	ထိုသူတို့က အို--နူဟို၊ သင်သည် မရပ်တန့်လျှင် သင်သည် ကျောက်ခဲနှင့်ပစ်သတ်ခြင်းခံရသူတို့တွင် အပါအဝင် ဖြစ်လတ့ံဟု ဆိုကြ၏။
26|117|၁၁၇။	ထိုအခါသူက အို--ကျွနု်ပ်၏အရှင်သခင်၊ အကျွနု်ပ်၏လူတို့သည် အကျွနု်ပ်ကို ငြင်းပယ်ကြပါ၏။
26|118|၁၁၈။	ထို့ကြောင့်အရှင်သည် အကျွနု်ပ်တို့အလယ်ကြားတွင် စီရင်ဆုံးဖြတ်တော်မူပါ၊ ပြတ်သားစွာဆုံးဖြတ်တော်မူပါ၊ အကျွနု်ပ်၊ အကျွနု်ပ်နှင့်အတူတကွရှိသောယုံကြည်သူတို့ကို ကယ်နှုတ်တော်မူပါဟု အလ္လာဟ်အရှင်မြတ်ထံ ဆုတောင်း၏။
26|119|၁၁၉။	ငါအရှင်မြတ်သည် တမန်တော်နူဟိုနှင့် သူနှင့်အတူနေသူတို့ကို သင်္ဘောတွင်တင်၍ ကယ်ဆယ်တော်မူ၏။
26|120|၁၂ဝ။	ထို့နောက်အခြားသူများကို ရေတွင် နစ်မြုပ်သေစေတော်မူ၏။
26|121|၁၂၁။	မှတ်သားကြလော့၊ ဤအဖြစ်အပျက်များတွင် နိမိတ်လက္ခဏာအထူးအမှန်ပင်ပါရှိ၏၊ သို့သော်သူတို့အနက်များလှ စွာသောသူများသည် ယုံကြည်သူများမဟုတ်ချေ။
26|122|၁၂၂။	မှတ်သားလော့၊ သင်၏အရှင်သခင်သည် အနန္တတန်ခိုးတော်အရှင်၊ အနန္တကောင်းကြီးမင်္ဂလာတော်သခင်အမှန်ဖြစ် တော်မူ၏။
26|123|၁၂၃။	အာဒ်လူမျိုးသည် အလ္လာဟ်အရှင်မြတ်၏ တမန်တော်များကို ငြင်းဆန်ကြ၏။
26|124|၁၂၄။	သူတို့၏သားချင်းဖြစ်သော တမန်တော်ဟုဒ်က သူတို့အား ဤသို့ဟောကြား၏၊ သင်တို့သည် ဒုစရိုက်မကောင်းမှု ကို ဖယ်ရှားကြမည်မဟုတ်လော။
26|125|၁၂၅။	မှတ်သားကြလော့၊ ငါသည် သင်တို့အတွက် သစ္စာရှိသောတမန်တော်ဖြစ်၏။
26|126|၁၂၆။	ထို့ကြောင့်သင်တို့သည် အရှင်မြတ်၏ဝတ်တော်ကို ကြေကုန်အောင် ပြုကြလော့၊ ငါ့ကို နားထောင်ကြလော့။
26|127|၁၂၇။	ထို့အပြင်ငါသည် သင်တို့ထံမှ တရားဟောကြေးတစ်ပြားတစ်ချပ်မှ မတောင်းချေ၊ ငါ၏ အဖိုးအခသည် အနန္တ စကြာဝဠာတို့၏ အရှင်သခင်နှင့်သာ သက်ဆိုင်သည်။
26|128|၁၂၈။	သင်တို့သည် မြေမြင့်ရာတောင်ကုန်းစသည်တို့အပေါ်၌ အကျိုးမဲ့ပျော်ရွှင်မှုအတွက် အဆောက်အဦးကြီးများကို တည်ဆောက်ကြသလော။
26|129|၁၂၉။	ထို့အပြင်သင်တို့သည် ထာဝရတည်မြဲကောင်းတည်မြဲစိမ့်သောငှာ ခတပ်ကြီများရှာဖွေကြသလော။
26|130|၁၃ဝ။	ထို့အပြင်အကယ်၍သင်တို့သည် အာဏာအားဖြင့် ဖမ်းဆီးသောအခါ သက်ဦးဆံပိုင်အာဏာရှင်ကဲ့သို့ ပြုကျင့် ကြသလော။
26|131|၁၃၁။	သင်တို့သည် အလ္လာဟ်အရှင်မြတ်၏ ဝတ်တော်ကို ကြေကုန်အောင်ပြု၍ ငါ့ကို နားထောင်ကြလော့။
26|132|၁၃၂။	သင်တို့ကို သင်တို့သိသောစည်းစိမ်ဥစ္စာအားဖြင့် ချီးမြှောက်တော်မူသောအရှင်မြတ်၏ ဝတ်တော်ကို ကြေကုန် အောင် ပြုကြလော့။
26|133|၁၃၃။	အရှင်မြတ်သည် သင်တို့အား ခြေလေးချောင်းတိရိစ္ဆာန်များ၊ သားသမီးများတို့နှင့်။
26|134|၁၃၄။	ဥယျာဉ်ပန်းမာလ်အမျိုးမျိုး၊ စိမ့်စမ်းရေတွင်းရေကန်များနှင့် ချီးမြှင့်တော်မူ၏။
26|135|၁၃၅။	မှတ်သားကြလော့၊ အလွန်ကြောက်မက်ဖွယ်ကောင်းသောနေ့တော်ကြီး၏ လက်စားချေမှုကို ငါသည် သင့်အတွက် ကြောက်ရွံ့လှ၏။
26|136|၁၃၆။	ထိုသူတို့က သင်သည် အကျွနု်ပ်တို့အတွက် တရားဟောသည်ဖြစ်စေ၊ မဟောသည်ဖြစ်စေ အကျိုးမထူးတော့ချေ။
26|137|၁၃၇။	ဤတရားသည် ရှေးလူဟောင်းတို့၏ ပုံပြင်ဝထ္ထုသာဖြစ်၏။
26|138|၁၃၈။	ထို့ကြောင့်ငါတို့သည် အပြစ်ဒဏ်ထိမည်မဟုတ်ချေ။
26|139|၁၃၉။	ထိုသူတို့သည် သူ့ကို ငြင်းဆန်ကြ၏၊ ထို့ကြောင့်ငါသည် သူတို့အား သုတ်သင်ရှင်းလင်းတော်မူ၏၊ မှတ်သား ကြလော့၊ ဤအကြောင်းအရာများတွင် နိမိတ်လက္ခဏာထူးအမှန်ပါရှိ၏၊ သို့သော်သူတို့အနက်များပြားလှသော သူတို့သည် ယုံကြည်သူများမဟုတ်ကြချေ။
26|140|၁၄ဝ။	မှတ်သားလော့၊ သင်၏အရှင်သခင်သည် အနန္တတန်ခိုးတော်ရှင်၊ အနန္တကောင်းကြီးမင်္ဂလာတော်သခင်အမှန် ဖြစ်တော်မူ၏။
26|141|၁၄၁။	ဆမုဒ်လူမျိုးတို့သည် အလ္လာဟ်အရှင်မြတ်၏ တမန်တော်များကို ငြင်းပယ်ကြ၏။
26|142|၁၄၂။	သူတို့သားချင်းတမန်တော်ဆွာလေ(ဟ်)သည် သူတို့အား ဤသို့ဟောကြား၏၊ ဟယ်-အချင်းတို့၊ သင်တို့သည် ဒုစရိုက်အပြစ်များကို ရှောင်ရှားကာဆီးမည်မဟုတ်လော။
26|143|၁၄၃။	မှတ်သားကြလော့၊ ငါသည် သင်တို့အတွက် သစ္စာရှိသောတမန်တော်ဖြစ်၏။
26|144|၁၄၄။	ထို့ကြောင့်အရှင်မြတ်၏ဝတ်တော်ကို ကျေကုန်အောင် ပြုကြလော့၊ ငါ၏သြဝါဒကို လိုက်နာကြလော့။
26|145|၁၄၅။	တဖန်ငါသည် သင်တို့ထံမှ တရားဟောကြေးတစ်ပြားတစ်ချပ်မှ မတောင်းချေ၊ ငါ့တရားဟောကြေးမှာ အနန္တ စကြာဝဠာများ၏ အရှင်သခင်နှင့်သာ သက်ဆိုင်၏။
26|146|၁၄၆။	သင်တို့သည် ဤလောကီစည်းစိမ်ဥစ္စာများတွင် မပျက်မပြားလုံခြံုစွာနေရမည်ဟု ထင်မှတ်ကြသလော။
26|147|၁၄၇။	သင်တို့၏ဥယျာဉ်ပန်းမာလ်၊ စိမ့်စမ်းရေကန်၊ ရေတွင်းတို့တွင်သော်လည်းကောင်း။
26|148|၁၄၈။	သင်တို့ထွန်ယက်သောလယ်မြေများနှင့် အသီးအခိုင်ပြည့်နှက်နေသောစွန်ပလွန်ပင်များတွင်သော်လည်းကောင်း။
26|149|၁၄၉။	သင်တို့သည် မိမိအတတ်ပညာ၊ စွမ်းရည်သတ္တိရှိ၍ တောင်ကို ဖောက်ထွင်းပြီးလျှင် တည်ဆောက်သောနေအိမ် တိုက်တာများတွင်သော်လည်းကောင်း၊ မပျက်မစီးအစဉ်အမြဲနေရမည်ဟု ယူဆကြသလော။
26|150|၁၅ဝ။	ထို့ကြောင့်အလ္လာဟ်အရှင်မြတ်၏ ဝတ်တော်ကို မပျက်မကွက်ကျေကုန်အောင် ပြုကြလော့၊ ငါ၏ သြဝါဒကို လိုက်နာကြလော့။
26|151|၁၅၁။	ပြစ်မှုကျူးလွန်သူတို့၏ သြဝါဒကို မနာခံကြလင့်။
26|152|၁၅၂။	ထိုသူတို့သည် ကမ္ဘာမြေပေါ်တွင် ဒုစရိုက်အမိုက်မှုများကို အနှံ့အပြားပွားများကြ၏၊ ကောင်းအောင်မပြုပြင်ကြချေ။
26|153|၁၅၃။	ထို့အပြင်သူတို့က တမန်တော်အား ဟယ်-ဆွာလေ(ဟ်)၊ သင်သည် စုံးပယောဂဖမ်းထားသူဘောင်တွင် ပါဝင်သူ ဖြစ်၏။
26|154|၁၅၄။	သင်သည် အကျွနု်ပ်တို့ကဲ့သို့ သေမျိုးသာဖြစ်၏၊ ထို့ကြောင့်သင်သည် အမှန်စကားကိုဆိုလျှင် နိမိတ်လက္ခဏာ အ့ံဖွယ်သရဲတစ်ပါးပါးကို ယူဆောင်ခဲ့လော့ဟု ဆိုကြ၏။
26|155|၁၅၅။	တမန်တော်က သူတို့အား ဤသို့ပြောဆို၏၊ ဤကုလားအုတ်မကို ကြည့်ရှုကြလော့၊ ထိုကုလားအုပ်မနှင့် သင်တို့သည် မိမိတို့အတွက် သတ်မှတ်ထားသောနေ့၌ ရေတွင်းတွင် အလှည့်ကျသောက်သုံးခွင့်ရှိကြ၏။
26|156|၁၅၆။	သို့သော်သင်တို့အပေါ်သို့ အလွန်ကြောက်မက်ဖွယ်ကောင်းသောနေ့တော်ကြီး၏ လက်စားချေဒဏ်သည် မကျ ရောက်စိမ့်သောငှာ ထိုကုလားအုပ်မအား ဘေးဥပါဒ်မပြုကြလင့်။
26|157|၁၅၇။	သို့သော်သူတို့သည် ကုလားအုပ်မ၏ ဒူးကောက်ကြောကို လှီးဖြတ်ကြ၏၊ ထို့နောက်မှ ယူကျုံးမရဖြစ်ကြကုန်၏။
26|158|၁၅၈။	ထိုအခါသူတို့အပေါ်သို့ လက်စားချေဒဏ်တော်ကြီးကျရောက်လာ၏၊ မှတ်သားကြလော့၊ ဤအဖြစ်အပျက် များတွင် နိမိတ်ထူးလက္ခဏာများပါရှိ၏၊ သို့ပါလျက်သူတို့အနက် များလှစွာသောသူတို့သည် မယုံကြည်သူများ ဖြစ်ကြ၏။
26|159|၁၅၉။	မှတ်သားလော့၊ သင်၏အသက်သခင်ကျေးဇူးရှင်သည် အနန္တကျေးဇူးရှင်၊ အနန္တကောင်းကြီးမင်္ဂလာတော်သခင် အစစ်ဖြစ်တော်မူ၏။
26|160|၁၆ဝ။	တမန်တော်လွဒ်၏အမျိုးသားတို့သည် အလ္လာဟ်အရှင်မြတ်၏ တမန်တော်များကို မယုံကြည်ကြချေ။
26|161|၁၆၁။	သူတို့၏ အမျိုးသားချင်းတမန်တော်လွဒ်က ဤသို့ဟောကြား၏၊ ဟယ်-အချင်းတို့၊ သင်တို့သည် ဒုစရိုက်အမှုများ ရှောင်ကြဉ်ကြမည်မဟုတ်လော။
26|162|၁၆၂။	မှတ်သားကြလော့၊ ငါသည် သင်တို့အတွက် သစ္စာရှိသောတမန်တော်ဖြစ်၏။
26|163|၁၆၃။	ထို့ကြောင့်အလ္လာဟ်အရှင်မြတ်၏ ဝတ်တော်ကို ကျေကုန်အောင်ပြု၍ ငါ၏သြဝါဒကို နားထောင်ကြလော့။
26|164|၁၆၄။	ထို့အပြင်ငါသည် သင်တို့ထံမှ တရားဟောကြေးတစ်ပြားတစ်ချပ်မှ မတောင်းဆိုချေ၊ ငါ့အဖိုးအခမှာ အနန္တ စကြာဝဠာတို့၏ အရှင်သခင်နှင့်သာသက်ဆိုင်၏။
26|165|၁၆၅။	ဘာလဲ---သင်တို့သည် သတ္တဝါများအနက် ယောက်ျားအချင်းချင်းပစ်မှားကြသလော။
26|166|၁၆၆။	သင်တို့၏ အရှင်သခင်ဖန်ဆင်းပေးသနားတော်မူသော ဇနီးမယားများနှင့်မပျော်ပဲလျက် ယောက်ျားအချင်းချင်း ပစ်မှားကြသလော၊ သင်တို့သည် တရားတော်ကို ချိုးဖဲ့သောသူများဖြစ်ကြ၏။
26|167|၁၆၇။	သူတို့က အို--လွတ်ဒ်၊ သင်သည် ရပ်တန်းက မရပ်လျှင် သင်သည် ဆေးကြောမေးဖော်မရှိ၊ သပိတ်မှောက်ခြင်း ခံရလိမ့်မည်ဟု ပြောကြ၏။
26|168|၁၆၈။	ထိုအခါသူက ဟယ်-အချင်းတို့၊ အမှန်မှာ ငါသည် သင်တို့အပြုအမူကို မုန်းထားသောသူတို့ဘောင်တွင် ပါဝင်၏ဟု ပြန်ပြော၏။
26|169|၁၆၉။	အို--အကျွန်ုပ်၏အရှင်သခင်၊ အကျွနု်ပ်နှင့် အကျွနု်ပ်၏ အိမ်သူအိမ်သားတို့အား သူတို့၏အကြံများမှ ကယ်နှုတ် တော်မူပါဟု အလ္လာဟ်အရှင်မြတ်အထံတော်၌ သူဆုပန်၏။
26|170|၁၇ဝ။	ထို့ကြောင့်ငါသည် တမန်တော်လွဒ်နှင့် သူ၏အိမ်သူအိမ်သားများအားလုံးကို ကယ်နှုတ်တော်မူ၏။
26|171|၁၇၁။	သို့သော်သူ့အိမ်တွင် ကျန်ရစ်ခဲ့သောမိန်းမအိုတစ်ယောက်ကိုကား ကယ်ဆယ်တော်မမူချေ။
26|172|၁၇၂။	ထို့နောက်အခြားကြွင်းကျန်သူအပေါင်းတို့ကို ငါဖျက်ဆီးတော်မူ၏။
26|173|၁၇၃။	ထို့အပြင်သူတို့အပေါ်၌ မိုးရွာသွန်းစေတော်မူ၏၊ သတိပေးခံရသူတို့အပေါ်တွင် ရွာသွန်းသောမိုးသည် အလွန် ပြင်းထန်ကြောက်မက်ဖွယ်ဖြစ်၏။
26|174|၁၇၄။	ဤအဖြစ်အပျက်တွင် နိမိတ်ထူးလက္ခဏာထူးပါရှိ၏၊ အနန္တတန်ခိုးတော်ရှင်၊ အနန္တကောင်းကြီးမင်္ဂလာတော်သခင် အမှန်ဖြစ်တော်မူ၏။
26|175|၁၇၅။	မှတ်သားလော့၊ သင်၏အရှင်သခင်သည် အနန္တတန်ခိုးတော်ရှင်၊ အနန္တကောင်းကြီးမင်္ဂလာတော်သခင်အမှန် ဖြစ်တော်မူ၏။
26|176|၁၇၆။	မီဒီရန်တောတောင်တွင် နေထိုင်သူတို့သည် အလ္လာဟ်အရှင်မြတ်၏ တမန်တော်များကို မယုံကြည်ကြချေ။
26|177|၁၇၇။	တမန်တော်ရှိုအိုက်(ဘ်)က သူတို့အား ဤသို့ဟောကြား၏၊ ဟယ်-အချင်းတို့၊ သင်တို့သည် ဒုစရိုက်မကောင်းမှုကို ရှောင်ကြဉ်ကြမည်မဟုတ်လော။
26|178|၁၇၈။	မှတ်သားကြလော့၊ ငါသည် သင်တို့အတွက် သစ္စာရှိသောတမန်တော်အဟုတ်အမှန်ဖြစ်၏။
26|179|၁၇၉။	ထို့ကြောင့်သင်တို့သည် အလ္လာဟ်အရှင်မြတ်၏ ဝတ်တော်ကို ကြေကုန်အောင် ပြုကြလော့၊ ငါ့ကို နာခံကြလော့။
26|180|၁၈ဝ။	ထို့အပြင်ငါသည် သင်တို့ထံမှ တရားဟောကြေးမတောင်းချေ၊ ငါ၏အဖိုးအခမှာ အနန္တစကြဝဠာတို့၏ အရှင် နှင့်သာသက်ဆိုင်၏။
26|181|၁၈၁။	သူတစ်ပါးအား ပေးစရာကို အပြည့်အစုံပေးကြလော့၊ လျော့ပေါ့ပေးသူတို့ဘောင်တွင် အပါအဝင်မဖြစ်ကြလင့်။
26|182|၁၈၂။	ထို့အပြင်စည်းချိန်မှန်နှင့် ချိန်တွယ်ကြလော့။
26|183|၁၈၃။	ထို့အပြင် သင်တို့သည် လူသားတို့အား ၎င်းတို့၏ပစ္စည်းများနှင့်ပတ်သက်၍ မတရားမပြုကြလင့်၊ ထို့အပြင် သင်တို့သည် ကမ္ဘာမြေပေါ်ဝယ်အကျိုးပျက်မှုပွားများအောင် မကောင်းမှုဒုစရိုက်ကို မကျူးလွန်ကြလင့်။
26|184|၁၈၄။	သင်တို့နှင့်တကွ သင်တို့၏အဆက်ဆက်သောလူဟောင်းများကို ဖန်ဆင်းတော်မူထသောအရှင်မြတ်၏ ဝတ်တော် ကို ပြုကြလော့။
26|185|၁၈၅။	သူတို့က ဟယ်-ရှုအိုက်(ဘ်)၊ သင်သည် စုံးပယောဂပူးသူတို့အထဲတွင် အပါအဝင်သာဖြစ်၏။
26|186|၁၈၆။	သင်သည် ငါတို့ကဲ့သို့သေမျိုးသာလျှင်ဖြစ်၏၊ အကျွနု်ပ်တို့သည် သင့်အား လူလိမ်လူကောက်တို့ဘောင်တွင် အပါအဝင်အမှန်ဖြစ်သည်ဟု ထင်မှတ်ကြ၏။
26|187|၁၈၇။	သင်သည် အမှန်ဆိုပါလျှင် အထက်ကောင်းကင်၏ အစအနများ အကျွနု်ပ်တို့အပေါ်သို့ကျအောင် သင်ပြုလော့ဟု ဆိုကြ၏။
26|188|၁၈၈။	တမန်တော်က အကျွနု်ပ်၏အသက်သခင်ကျေးဇူးရှင်သည် သင်တို့ပြုကျင့်သမျှကို အသိဆုံးဖြစ်တော်မူ၏ဟု ဟောပြော၏။
26|189|၁၈၉။	သို့သော်သူတို့သည် တမန်တော်အား မကြည်ညိုမယုံကြည်ကြချေ၊ ထို့ကြောင့်သူတို့အပေါ်သို့ တရားစီရင် တော်မူသောနေ့တော်ကြီး၌ အပြစ်ဒဏ်တော်ကျရောက်၏၊ မှတ်သားကြလော့၊ ထိုအပြစ်ဒဏ်သည် အလွန် ထိတ်လန့်ဖွယ်ကောင်းသောနေ့တော်ကြီး၏ လက်စားချေဒဏ်ဖြစ်၏။
26|190|၁၉ဝ။	မှတ်သားကြလော့၊ ဤအကြောင်းအရာများ၌ နိမိတ်ထူးလက္ခဏာထူးတစ်ပါးအမှန်ပါရှိ၏၊ သို့ပါလျက်သူတို့အနက် အမြောက်အများတို့သည် ယုံကြည်သူများမဟုတ်ချေ။
26|191|၁၉၁။	မှတ်သားလော့၊ သင်၏အသက်သခင်ကျေးဇူးရှင်သည် အနန္တတန်ခိုးတော်ရှင်၊ အနန္တကောင်းကြီးမင်္ဂလာတော် သခင်အစစ်ဖြစ်တော်မူ၏။
26|192|၁၉၂။	မှတ်သားကြလော့၊ ကုရ်အာန်ကျမ်းတော်မြတ်သည် အနန္တစကြာဝဠာတို့၏အရှင်ထုတ်ပြန်ချပေးသနားတော်မူ ထသောကျမ်းတော်ကြီးဖြစ်၏။
26|193|၁၉၃။	ထိုကျမ်းတော်မြတ်ကို ကောင်းကင်တမန်တော်မင်းကြီးက ယူဆောင်လာ၏။
26|194|၁၉၄။	သင်သည် သတိပေးသူတမန်တော်များအနက် တစ်ပါးဖြစ်စေဖို့ရာ ထိုကျမ်းတော်မြတ်ကို သင်၏နှလုံးတွင်းသို့ ချသွင်းပေးသနားတော်မူပါ။
26|195|၁၉၅။	ဤကျမ်းတော်မြတ်ကို ရှင်းလင်းသောအာရဗီဘာသာဖြင့် ထုတ်ပြန်ပို့ချတော်မူ၏။
26|196|၁၉၆။	ထို့အပြင်မှတ်သားကြလော့၊ ကုရ်အာန်ကျမ်းတော်မြတ်ကို ရှေးလူဟောင်းတို့၏ ကျမ်းတော်များ၌ ဖော်ပြထား၏။
26|197|၁၉၇။	အစ္စရာအီလ်လူမျိုးပညာရှိသုခမိန်တို့သည် ကုရ်အာန်ကျမ်းတော်မြတ်ကို သိကြခြင်းသည် သူတို့အတွက် သက်သေသာဓကတစ်ပါးမဟုတ်လော့။
26|198|၁၉၈။	ထို့အပြင်အကယ်၍ငါသည် ကုရ်အာန်ကျမ်းတော်မြတ်ကို အာရပ်လူမျိုးမှတပါး အခြားအမျိုးသားတစ်ဦးတစ် ယောက်ထံသို့ ချပေးသနားတော်မူခဲ့လျှင်။
26|199|၁၉၉။	ထိုပုဂ္ဂိုလ်သည် ဤကျမ်းတော်မြတ်ကို ရွတ်ဖတ်ဟောကြားလျှင် အာရပ်အမျိုးသားတို့သည် ကျမ်းတော်မြတ်ကို သက်ဝင်ယုံကြည်ကြမည်မဟုတ်ချေ။
26|200|၂ဝဝ။	ဤနည်းအားဖြင့် ငါသည် ကုရ်အာန်ကျမ်းတော်ကို အပြစ်ကျူးလွန်သူတို့၏ နှလုံးတွင်းသို့ ထိုးဖောက်ဝင်သွား စေတော်မူ၏။
26|201|၂ဝ၁။	သို့သော်သူတို့သည် အလွန်နာကျင်ဖွယ်သောအပြစ်ဒဏ်တော်ကြီးကို မျက်ဝါးထင်ထင်မြင်ရသည့်တိုင်အောင် ကုရ်အာန်ကျမ်းတော်ကို ယုံကြည်မည်မဟုတ်ချေ။
26|202|၂ဝ၂။	ထိုအပြစ်ဒဏ်တော်ကြီးကား ထိုသူတို့အပေါ်၌ သူတို့မသိမမြင်ပဲလျက် ရုတ်တရက်ရှောင်တခင်ရောက်လာလတ့ံ။
26|203|၂ဝ၃။	ထိုအခါထိုသူတို့က အကျွနု်ပ်တို့အတွက် ဤအပြစ်ဒဏ်တော်ကို ရွှေ့ဆိုင်းထား၍ ရပါမည်လော။
26|204|၂ဝ၄။	အကျွနု်ပ်တို့ပျက်စီးဆုံးရှုံးခြင်းအပြစ်ဒဏ်တော်ကို အဆောတလျင်ကျရောက်ကြမည်လောဟု တင်လျှောက် ကြလတ့ံ။
26|205|၂ဝ၅။	ထို့ကြောင့်သင်စဉ်းစားဆင်ခြင်သလော၊ အကယ်၍ငါသည် ထိုမိစ္ဆာမိုက်တို့အား လောကီစည်းစိမ်ကာမဂုဏ်၌ နှစ်လရှည်ကြာစွာမွေ့လျော်ပျော်ပါးနေစေကာမူ။
26|206|၂ဝ၆။	သူတို့အား ကတိထားတော်မူသောအပြစ်ဒဏ်တော်သည် နောက်ဆုံးတွင် သူတို့အပေါ်သို့ ကျရောက်လာ မည်သာတည်း။
26|207|၂ဝ၇။	သူတို့မက်မောကျေနပ်သောလောကီစည်းစိမ်ချမ်းသာသည် သူတို့အား အကျိုးမပေးချေ။
26|208|၂ဝ၈။	ငါသည် လူမျိုးတစ်မျိုးအား သတိပေးရန် တမန်တော်များစေလွှတ်တော်မမူပဲ ထိုအမျိုးသားတိုကို ဘယ်သော အခါမျှ ဖျက်ဆီးတော်မမူချေ။
26|209|၂ဝ၉။	ထိုတမန်တော်များသည် တရားဟောသတိပေးဖို့ရာဖြစ်ကြ၏၊ ငါသည် မည်သည့်အခါမျှမတရားညှင်းပန်းတော် မမူချေ။
26|210|၂၁ဝ။	ရှိုင်တန်မာရ်နတ်တို့သည် ကုရ်အာန်ကျမ်းတော်မြတ်ကို ယူဆောင်လာသည်မဟုတ်ချေ။
26|211|၂၁၁။	ယင်းအလုပ်သည် သူတို့နှင့်မတော်ချေ၊ ယင်းအလုပ်လုပ်ရန် သူတို့၌ အင်အားမရှိချေ။
26|212|၂၁၂။	မှတ်သားကြလော့၊ သူတို့ကို တရားနာခြင်းမှ ဝေးစွာမောင်းနှင်ထား၏။
26|213|၂၁၃။	ထို့ကြောင့် အို--တမန်တော်၊ သင်သည် ပျက်စီးဆုံးရှုံးခြင်းသို့ မဆိုက်ရောက်စေခြင်းငှာ အလ္လာဟ်အရှင်မြတ် မှတပါး ဘုရားတုဘုရားယောင်ကို ကိုးကွယ်ခြင်းကို မပြုလင့်။
26|214|၂၁၄။	ထို့အပြင်သင်သည် ဆွေမျိုးရင်းခြာတို့အား သတိတရားပေးလော့။
26|215|၂၁၅။	ထို့အပြင်သင်၏ ယုံကြည်သူနောက်လိုက်တို့အား သနားကြင်နာခြင်းဖြင့် ဆက်ဆံလော့။
26|216|၂၁၆။	ထို့အပြင်အကယ်၍ သင်၏ဆွေမျိုးရင်းချာတို့သည် သင့်အား နားမထောင်ကြလျှင် သူတို့အား ဟယ်-အချင်းတို့၊ ငါသည် သင်တို့၏အပြစ်မှ ကင်းရှင်း၏ဟု ပြောလော့။
26|217|၂၁၇။	ထို့အပြင်သင်သည် အနန္တတန်ခိုးတော်အရှင်၊ အနန္တကောင်းကြီးမင်္ဂလာတော်သခင်အား ယုံကြည်ကိုးစားလော့။
26|218|၂၁၈။	အရှင်မြတ်သည် သင်ဆွလားသ်ဝတ်ပြုရန် မတ်မတ်ရပ်သောအခါ၌သော်လည်းကောင်း။
26|219|၂၁၉။ ထို့အပြင် ဆွလတ်ဝတ်၌ ပျပ်ဝတ်ညွှတ်ချ၍ သူတို့ ဆွလတ်ဝတ်၌ ပျပ်ဝတ်ချသူတို့ အထဲ၌ သင်၏ ဦးညွှတ်နှိမ့်ချခြင်းကိုသော်၄င်း မြင်တော်မူ၏။
26|220|၂၂ဝ။	မှတ်သားလော့၊ အရှင်မြတ်သာလျှင် ကြားတော်မူသောအရှင်၊ သိတော်မူသောအရှင်ဖြစ်တော်မူ၏။
26|221|၂၂၁။	ရှိုင်တန်မာရ်နတ်များသည် မည်သူ့အပေါ်သို့ ကျရောက်လာသည်ကို သင့်အား ငါပြောပြတော်မူရမည်လော။
26|222|၂၂၂။	သူတို့သည် အပြစ်ကျူးလွန်သောမုသားကောင်တိုင်းအပေါ်သို့ ကျရောက်ကြ၏။
26|223|၂၂၃။	ထိုသူတို့သည် စိတ်ထက်သန်ခြင်းဖြင့် နားထောင်ကြ၏၊ သို့သော်သူတို့အနက် များလှစွာသောသူတို့သည် မုသားကောင်များဖြစ်ကြ၏။
26|224|၂၂၄။	သို့သော်ပျို့ကဗျာလင်္ကာဆရာများကို အယူမှားသူတို့လိုက်နာကြ၏။
26|225|၂၂၅။	ထိုလင်္ကာဆရာများ တောင်ကြားချိုင့်ဝှမ်းတိုင်းတွင် လမ်းမှားနေသည်ကိုသော်လည်းကောင်း။
26|226|၂၂၆။	သူတို့သည် မိမိတို့မပြုသည်ကို ပြုသကဲ့သို့ ပြောဆိုသည်ကိုသော်လည်းကောင်း၊ သင်မမြင်သလော။
26|227|၂၂၇။	သို့သော်အကြင်သူတို့သည် ယုံကြည်ကြ၏၊ ကောင်းမှုများပြုကြ၏၊ အလ္လာဟ်အား ကောင်းစွာအာရုံပြုကြ၏၊ မတရားနှိပ်စက်ပြီးနောက် မိမိကိုယ်ကို မိမိကာကွယ်ကြ၏၊ ထိုသူတို့အပေါ်သို့ မာရ်နတ်များမကျဆင်းနိုင်ကြချေ၊ ဒုစရိုက်ပြစ်မှုကျူးလွန်သူတို့သည် မည်သည့်ဖျက်ဆီးမှုက မိမိတို့အား ဖျက်ဆီးသည်ကို သိကြရလတ့ံ။
27|1|၁။	ထွာ၊ ဆင်၊ ဗျာဒိတ်တော်များသည် ကုရ်အာန်ကျမ်းတော်မြတ်၏ ဂါထာတော်များသော်လည်းကောင်း၊ ကျမ်းတော် မြတ်သည် ပေါ်လွင်ထင်ရှားစေသောကျမ်းဂန်ကြီးသော်လည်းကောင်း၊
27|2|၂။	ယုံကြည်သူတို့အတွက် လမ်းညွှန်တော်သော်လည်းကောင်း၊ သတင်းကောင်းသော်လည်းကောင်းဖြစ်၏။
27|3|၃။	ထိုယုံကြည်သူတို့သည် ဆွလားသ်ဝတ်ကို ပြုကြ၏၊ ဇကားသ်အလှုကို ပေးကြ၏၊ နောင်တမလွန်ဘဝကို စွဲလမ်းယုံကြည်ကြသည်။
27|4|၄။	မှတ်သားကြလော့၊ နောင်ဘဝကို မယုံကြည်သူတို့မှာမူကား သူတို့ပြုကျင့်မှုများကို သူတို့အား ကောင်းနိုးရာရာ ငါထင်စေတော်မူ၏၊ ထို့ကြောင့်သူတို့အားလုံးသည် လမ်းမှားသို့ ရောက်ကြရ၏။
27|5|၅။	ဤသူများအတွက် အဆုုိးဆုံးသောအပြစ်ဒဏ်ရှိ၏၊ နောင်တမလွန်ဘဝတွင် သူတို့အရှုံးကြီးဆုံးရှုံးကြရသူများ ဖြစ်ကြ၏။
27|6|၆။	မှတ်သားလော့၊ အို--မိုဟမ္မဒ်၊ သင်သည် ပညာဉာာဏ်ရှိတော်မူသောအရှင်၊ သိတော်မူသောအရှင်၊ အရှင့် အထံတော်မှ ကုရ်အာန်ကျမ်းတော်ကို အမှန်အကန်ရရှိ၏။
27|7|၇။	မှတ်သားကြလော့၊ တမန်တော်မူစာသည် မိမိအိမ်သူအိမ်သားတို့အား ကြည့်ရှုကြလော့၊ ဟိုအဝေးတွင် ငါသည် မီးကို မြင်ရ၏၊ ထိုမီးရှိရာမှ တစ်စုံတစ်ခုသောသတင်းဖြစ်စေ၊ သို့မဟုတ်သင်တို့မီးလှုံဖို့ရာ မီးကူးယူလာခဲ့မည်ဟု ပြော၏။
27|8|၈။	သို့သော်ထိုမီးရှို့ရာသို့ ရောက်သွားသောအခါ သူသည် ခေါ်သံကြားရ၏။ ထိုအသံက သူ့အား ဤသို့ပြောပြ၏၊ အို--မူစာ၊ မီးအတွင်း၌ရှိသောသူ၊ မီးပတ်ဝန်းကျင်၌ ရှိသောသူသည် ကောင်းကြီးမင်္ဂလာနှင့်ပြည့်စုံတော်မူ၏၊ အနန္တစကြာဝဠာများ၏ အရှင်သခင်၊ အလ္လာဟ်အရှင်မြတ်သည် ချို့တဲ့ခြင်းအပေါင်းမှ ကင်းသောအနန္တဂုဏ်တော် ရှင်ဖြစ်တော်မူ၏။
27|9|၉။	အို--မူစာ ကြည့်လော့၊ အနန္တတန်ခိုးတော်ရှင်၊ သဗ္ဗညုတဉာာဏ်တော်သခင်၊ ငါအလ္လာဟ်အရှင်မြတ်သည် သင့်အား ဗျာဒိတ်ပေးနေတော်မူလေ၏။
27|10|၁ဝ။	သင်၏ လှံတံတောင်ဝှေးကို ပစ်ချလော့၊ ထိုအခါလှံတံသည် မြွေနဂါးကဲ့သို့ တွန့်လိမ်လာသည်ကို မြင်ရသောအခါ တမန်တော်မူစာသည် အတင်းထွက်ပြေး၏၊ ထိုအခါသူ့အား အို--မူစာ၊ ထိတ်လန့်တုန်လှုပ်ခြင်းမရှိလင့်၊ မှတ်သားလော့၊ ငါ၏မျက်မှောက်တွင် တမန်တော်များမကြောက်ရွံ့ရချေဟု ဗျာဒိတ်ပေးတော်မူ၏။
27|11|၁၁။	သို့သော်အကြင်သူသည် ပြစ်မှုကျူးလွန်မိ၏၊ ထို့နောက်မိမိမကောင်းမှုအစား ကောင်းမှုကို ပြုကျင့်လျှင် ငါသည် ထိုသူ၏အပြစ်ကို မုချလွှတ်တော်မူ၏၊ ကောင်းကြီးမင်္ဂလာပေးသနားတော်မူ၏။
27|12|၁၂။	အို--မူစာ၊ သင်သည် မိမိလက်ကို မိမိအကျႌရင်ဘတ်အတွင်းသို့ သွင်းလော့၊ သင်၏လက်ကို ပြန်ထုတ်လော့၊ ထိုလက်သည် ဖြူစင်တောက်ပနေလတ့ံ၊ ဤအရာသည် ဖွာရောမင်းနှင့် ၎င်း၏လူများကို ပြသရမည့်အ့ံဖွယ်သူရဲ မျိုးတွင် တစ်မျိုးဖြစ်၏၊ မှတ်သားလော့၊ သူတို့သည် အစဉ်အမြဲမကောင်းမှုကျူးလွန်နေသူတို့ဖြစ်ကြ၏။
27|13|၁၃။	သို့သော်ငါ၏သာဓကတော်များသည် သူတို့ထံသို့ ဒိဌမျက်မြင်ဆိုက်ရောက်လာသောအခါ သူတို့က ဤအရာသည် ဝိဇ္ဇာအတတ်သာဖြစ်ဟု ဆိုကြ၏။
27|14|၁၄။	ထို့အပြင်သူတို့သည် မိမိတို့နှလုံးအတွင်းတွင် လက္ခဏာတော်များမှန်ကန်ကြောင်းကို ဝန်ခံသော်လည်း မနာလို ဝန်တိုသော၊ မာနကြီးသောစိတ်ကြောင့် နိမိတ်တော်များကို ငြင်းဆန်နေကြ၏၊ ထို့နောက်ဒုစရိုက်မကောင်းမှု ကျူးလွန်သူများသည် အဘယ်ဘဝသို့ ဆိုက်ရောက်ကြသည်ကို ကြည့်လော့။
27|15|၁၅။	ငါသည် တမန်တော်ဒါဝတ်(ဒ်)နှင့် တမန်တော်စိုလိုင်မာန်အား အသိဉာာဏ်ပေးသနားတော်မူ၏၊ ထိုအခါသူတို့သည် အကျွန်ုပ်တို့ကို မိမိ၏ယုံကြည်သူကျေးတော်မျိုးကျွန်တော်မျိုးအများအပြားထက် ပိုမိုနှစ်သက်တော်မူထသော အလ္လာဟ်အရှင်မြတ်သည် ချီးမွမ်းခြင်းတည်ရာဖြစ်တော်မူပါ၏။
27|16|၁၆။	တမန်တော်စိုလိုင်မာန်သည် တမန်တော်ဒါဝတ်(ဒ်)၏ အမွေစားအမွေခံဖြစ်၏၊ စိုလိုင်မာန်တမန်တော်ဟောကြား သည်မှာ အို-လူသားအပေါင်းတို့၊ မှတ်သားကြလော့၊ အကျွနု်ပ်တို့အား အတောင်နှစ်ဖက်ရှိ ငှက်တိရိစ္ဆာန်တို့၏ ဘာသာစကားကို သင်ကြားပေးတော်မူပြီ၊ ထို့အပြင်စည်းစိမ်ဥစ္စာအရာခပ်သိမ်းကုန်တို့၌ ပေါများကြွယ်ဝခြင်းကို ပေးသနားတော်မူ၏၊ ဤအချင်းအရာသည် ထင်ရှားသောကောင်းကြီးမင်္ဂလာအမှန်ဖြစ်၏။
27|17|၁၇။	ထို့အပြင်တမန်တော်စိုလိုင်မာန်ထံသို့ သူ၏ ဂျင်နတ်သားစစ်တပ်ကြီး၊ လူသားစစ်တပ်ကြီး၊ ငှက်တိရိစ္ဆာန် စစ်တပ်ကြီးများကို စုရုံးယူဆောင်စေတော်မူ၏၊ ထိုစစ်သည်တော်တို့သည် တမန်တော်ကို ဝန်းရံ၍ ရာထူးအလိုက် အဆင့်ဆင့်စီတန်းခစားကြကုန်၏။
27|18|၁၈။	တစ်နေ့သ၌တမန်တော်သည် ပုရွက်ဆိတ်တောသို့ ဆိုက်ရောက်လာသောအခါ ပုရွက်ဆိတ်တစ်ကောင်က မိမိအသင်းသားများကို အို--ပုရွက်ဆိတ်အပေါင်းတို့၊ သင်တို့သည် မိမိတို့နေရာတွင်းသို့ လျင်မြန်စွာဝင်ကြလော့၊ သို့မှသာလျှင်တမန်တော်စိုလိုင်မာန်နှင့် သူ၏ စစ်တပ်တို့သည် သင်တို့ကို မမြင်ပဲ မတော်တဆမှုန့်မှုန့်ညက်ညက် ကြေအောင် နင်းမသွားနိုင်ဖြစ်ချေမည်။
27|19|၁၉။	ထိုသေးငယ်သော်သတ္တဝါတို့ဆိုစကားကို တမန်တော်သည် ကြားသိ၍ ပြံုးရယ်ပြီးလျှင် အလ္လာဟ်အရှင်မြတ် အထံတော်၌ ဤသို့ပန်ထွာ၏၊ အို--အကျွနု်ပ်၏အရှင်သခင်၊ အကျွနု်ပ်နှင့် အကျွနု်ပ်၏ မိဘနှစ်ပါးတို့အား ပေးသနားတော်မူသောကျေးဇူးတော်အား ချီးကျူးတတ်သည့်စိတ်ကို အကျွနု်ပ်အား ပေးသနားတော်မူပါအရှင်၊ နှစ်သက်တော်မူသောအရာတို့ကိုသာလျှင် ပြုလုပ်စေတော်မူပါ၊ အကျွနု်ပ်အား အရှင်၏အကျင့်သီလကောင်းမြတ် ဖြူစင်သောကျေးတော်မျိုးကျွန်တော်မျိုးတို့ဘောင်တွင် အပါအဝင်ဖြစ်စေတော်မူပါ။
27|20|၂ဝ။	သူသည် ငှက်တိရိစ္ဆာန်တို့ကို စစ်ဆေးကြည့်ရှု၍ ဤသို့မိန့်တော်မူ၏၊ အကျွနု်ပ်သည် ဘီတောင်ပိုငှက်ကို မမြင်ရသည်မှာ အဘယ်ကြောင့်နည်း၊ သူသည် အစည်းအဝေးမတက်သူတို့ဘောင်တွင် အပါအဝင်ဖြစ်သလော။
27|21|၂၁။	အကျွနု်ပ်သည် မုချအမှန်သူ့အား ကြီးမားသောအပြစ်ဒဏ်နှင့် အပြစ်ပေးတော်မူမည်၊ သို့မဟုတ်အကျွနု်ပ်သည် သူ့အား အမှန်ပင်သတ်ပစ်မည်၊ သို့မဟုတ်သူသည် အကျွနု်ပ်အား အကြောင်းလုံလောက်သောအကြောင်းပြချက် ကို အမှန်တင်ပြရမည်။
27|22|၂၂။	သို့သော်ကာလမကြာမြင့်မီ ထိုငှက်ရောက်လာ၍ ဤသို့လျှောက်၏၊ အို-တမန်တော်သခင်၊ သခင်မသိသော အကြောင်းအရာတစ်ခုကို အကျွနု်ပ်တွေ့ခဲ့ပါသည်၊ အကျွနု်ပ်သည် ရှီဗာနိုင်ငံမှ မှန်ကန်သောသတင်းကို ယူဆောင် လာပါ၏။
27|23|၂၃။	အကျွနု်ပ်သည် မိန်းမတစ်ယောက်အား ထိုနိုင်ငံကို အုပ်စိုး၍ တွေ့ပါ၏၊ သူမသည် စည်းစိမ်ချမ်းသာအလွန် ပေါများကြွယ်ဝပါ၏၊ သူမ၏ရာဇပလ္လင်တော်သည် အလွန်ကြီးကျယ်မြင့်မြတ်ပါ၏။
27|24|၂၄။	အကျွနု်ပ်သည် ဘုရင်မနှင့်တကွ ဘုရင်မ၏ လူတို့သည် အလ္လာဟ်အရှင်မြတ်ကို မကိုးကွယ်ပဲ နေကို ကိုးကွယ် နေသည်ကို တွေ့ရပါ၏၊ ထို့အပြင်ရှိုင်တန်မာရ်နတ်သည် သူတို့အား သူတို့၏ပြုကျင့်မှုများကို ကောင်းသည်ဟု ထင်မှတ်စေပါ၏၊ သစ္စာလမ်းတော်ကို သွေဖီသွားစေပါ၏၊ ထို့ကြောင့်သူတို့သည် လမ်းမှန်ကို မလျှောက်ကြပါ။
27|25|၂၅။	ထို့ကြောင့်သူတို့သည် အလ္လာဟ်အရှုင်မြတ်အား မကိုးကွယ်ကြပါ၊ အရှင်မြတ်သည် မိုးကောင်းကင်နှင့် ကမ္ဘာ မြေပေါ်ဖုံးကွယ်ထားသောအရာများကို ဆွဲထုတ်ဖော်ပြတော်မူပါ၏၊ သင်တို့ဝှက်ထားသောအရာ၊ ဖော်ပြသော အရာအားလုံးကို သိတော်မူ၏။
27|26|၂၆။	အလ္လာဟ်အရှင်မြတ်၊ အလ္လာဟ်အရှင်မြတ်မှတပါး အခြားအရှင်သခင်မရှိချေ၊ အရှင်မြတ်သည် အလွန်ကြီးကျယ် မြင့်မြတ်သောရာဇပလ္လင်တော်ကြီးကို စိုးပိုင်တော်မူပါ၏။
27|27|၂၇။	ထိုအခါတမန်တော်စိုလိုင်မာန်က သင်သည် အကျွနု်ပ်အား အမှန်စကားကို တင်လျှောက်သည်၊ သို့မဟုတ် မုသားစကားကို တင်လျှောက်သည်ကို သိကြရလတ့ံ။
27|28|၂၈။	သင်သည် အကျွနု်ပ်၏ သဝဏ်လွှာကို ရှီဗာပြည်သို့ ယူသွားပြီးလျှင် သူတို့အတွင်းသို့ ပစ်ချလော့၊ ထို့နောက် လှည့်လာပြီးလျှင် သူတို့မည်သည့်အဖြေကို ပေးသည်ကို ကြည့်ရှုလော့ဟု မိန့်တော်မူ၏။
27|29|၂၉။	ရှီဗာပြည့်ရှင်ဘုရင်မက အို-မှုးမတ်တို့၊ အကျွနု်ပ်၏ သလွန်ထက်သို့ တန်ခိုးအာနုဘော်နှင့်ပြည့်စုံသောအမိန့်စာချွန် တော်တစ်စောင်ကို ပစ်ချ၏။
27|30|၃ဝ။	မှတ်သားကြလော့၊ ထိုစာချွန်မှာ စိုလိုင်မာန်ဘုရင်ထံမှ ဖြစ်သည်၊ ထိုစာချွန်အဆိုမှာ မဟာကရုဏာတော်အရှင်၊ အနန္တကောင်းကြီးမင်္ဂလာတော်သခင်၊ အလ္လာဟ်အရှင်မြတ်၏ နာမတော်အားဖြင့် အစပြုပါအ့ံ။
27|31|၃၁။	အို-ရှီဗာပြည်ကြီးရှင်မ၊ သင်တို့သည် အကျွနု်ပ်အပေါ်သို့ မာနမကြီးကြလင့်၊ ဂုဏ်မမောက်ကြလင့်၊ သို့သော် အကျွနု်ပ်ထံသို့ ကျိုးနွံနာခံသူအဖြစ်ဖြင့် လာကြလော့။
27|32|၃၂။	ရှင်ဘုရင်မက အို-အမတ်မင်းတို့၊ သင်တို့သည် အကျွနု်ပ်အား ဤအရေးအရာတွင် အကြံဉာာဏ်ပေးကြလော့၊ သင်တို့သည် အကျွနု်ပ်နှင့်အတူတကွမရှိပဲ မည်သည့်ကိစ္စကိုမျှ အကျွနု်ပ်သည် မဆုံးဖြတ်ဖူးချေဟု မိန့်တော်မူ၏။
27|33|၃၃။	မှုးမတ်တို့က အကျွနု်ပ်တို့သည် စစ်မက်အင်အားကြီးမား၍ တန်ခိုးအာဏာခွန်အားဗလနှင့် ပြည့်စုံကြပါ၏၊ သို့သော်သခင်မသာ အမိန့်ပေးတော်မူရပါမည်၊ ထို့ကြောင့်သခင်မသည် မည်သည့်အမိန့်ပေးမည်ကို ဆင်ခြင်တော် မူပါဟု ပြန်လျှောက်၏။
27|34|၃၄။	ထိုအခါဘုရင်မက မှတ်သားလော့၊ ပြည့်ရှင်ဘုရင်မင်းတို့မည်သည် သူတစ်ပါးတိုင်းပြည်တွင်းသို့ ဝင်ရောက်သော အခါ ၎င်းပြည်ကို ဖျက်ဆီးကြ၏၊ ထိုပြည်သူပြည်သားတို့ကို အရှက်တကွဲဖြစ်စေကြ၏၊ ဤကဲ့သို့ရှင်ဘုရင်တို့ ပြုလုပ်ကြမည်သာတည်း။
27|35|၃၅။	သို့သော်မှတ်သားကြလော့၊ အကျွန်ုပ်သည် သူတို့ထံသို့ လက်ဆောင်ပဏ္ဍာဆက်သစေတော်မူမည်၊ အကျွနု်ပ်၏ သံတမန်များသည် အဘယ်စကားလက်ဆောင်နှင့် ပြန်လာသည်ကို စောင့်ကြည့်ကြစို့ဟု မိန့်တော်မူ၏။
27|36|၃၆။	ထို့ကြောင့်ဘုရင်မ၏ သံတမန်များသည် စိုလိုင်မာန်ထံသို့ ရောက်သောအခါ ပြည့်ရှင်ဘုရင်က အို--အမတ်တို့၊ သင်တို့သည် အကျွန်ုပ်အား ဥစ္စာပစ္စည်းနှင့်ထောက်ပ့ံမည်ကြံကြသလော၊ သို့သော်အလ္လာဟ်အရှင်မြတ်က အကျွန်ုပ်အား ပေးသနားတော်မူသောအရာတို့သည် သင်တို့အား အလ္လာဟ်အရှင်မြတ်ပေးသနားတော်မူသော အရာများထက် သာလွန်ကောင်းမြတ်ချေ၏၊ သို့သော်အကျွန်ုပ်မဟုတ်ပဲ သင်တို့သာလျှင် မိမိတို့၏လက်ဆောင် ပစ္စည်းကို အထင်ကြီးကြ၏။
27|37|၃၇။	အို-သံအမတ်တို့၊ သင်တို့သည် မိမိတို့တိုင်းပြည်သို့ ပြန်ကြလော့၊ အကယ်စင်စစ်အကျွနု်ပ်တို့သည် သင်တို့ပြည်သူ ပြည်သားထံသို့ သူတို့မခုခံနိုင်သောစစ်တပ်ကြီးများနှင့်ချီတက်လာမည်၏၊ အကျွနု်ပ်တို့သည် သူတို့အား ထိုပြည်မှ အရှက်တကွဲနှင့်နှင်ထုတ်တော်မူမည်၊ သူတို့သည် ဂုဏ်သိမ်ပြတ်ကင်း ဆင်းရဲကြီးစွာဖြစ်ရလိမ့်မည်ဟု မိန့်တော် မူလိုက်၏။
27|38|၃၈။	ထို့အပြင်စိုလိုင်မာန်က အမတ်ကြီးတို့၊ ထိုရှင်ဘုရင်မသည် အကျွနု်ပ်ထံ ကျိုးနွံစွာချဉ်းကပ်မလာမီ သူမ၏ ရာဇပလ္လင်ကို အကျွန်ုပ်ထံသို့ သင်တို့အနက် အဘယ်သူယူဆောင်လာမည်နည်းဟု မေးတော်မူ၏။
27|39|၃၉။	ထိုအခါဂျင်နတ်သားများအနက် သတ္တိကောင်းတစ်ဦးက အို-ပြည့်ရှင်မင်းကြီး၊ ကိုယ်တော်သည် မိမိနေရာမှ ထတော်မမူနိုင်မီ အကျွနု်ပ်သည် ထိုပလ္လင်ကို ကိုယ်တော့်ထံသို့ ယူဆောင်လာပါမည်၊ အကျွနု်ပ်သည် အမှန် ခွန်အားဗလကောင်း၍ ထိုအလုပ်ကို ဆောင်ရွက်ဖို့ရာ ယုံကြည်လောက်သူဖြစ်ပါ၏ဟု လျှောက်၏။
27|40|၄ဝ။	အလ္လာဟ်အရှင်မြတ်၏ ကျမ်းတော်၌ တတ်ကျွမ်းလိမ္မာသူတစ်ယောက်က အို-တရားမင်းမြတ်၊ ထိုပလ္လင်ကို မျက်စိတမှိတ်လျှပ်တစ်ပြက်မျှနှင့် အထံတော်သို့ ရောက်အောင် အကျွနု်ပ်ယူဆောင်ဆက်သပါမည်ဟု တင် လျှောက်၏၊ ထို့နောက်ရာဇပလ္လင်တော်ကို မိမိရှေ့တော်တွင် ချထားသည်ကို မြင်ရသောအခါ ဤအရာသည် ငါ၏အရှင်သခင်၏ ကောင်းကြီးမင်္ဂလာတော်ဖြစ်၏၊ ယင်းသို့သနားတော်မူခြင်းမှာ အကျွနု်ပ်သည် ဂုဏ်ကျေးဇူး တော်ကို ချီးမွမ်း၊မချီးမွမ်းကို စုံစမ်းဖို့ရဖြစ်သည်၊ အကြင်သူသည် ဂုဏ်ကျေးဇူးတော်ကို ချီးကျူးအ့ံ၊ ထိုသူသည် မိမိအကျိုးရစေဖို့ရာ ချီးကျူးသည်မည်၏၊ အကြင်သူသည် ကျေးဇူးကန်းအ့ံ၊ ထိုုသူသည် မိမိအပြစ်ရစေဖို့ရာ ကျေးဇူးကန်းသည်မည်၏၊ အကြောင်းမူကားအကျွနု်ပ်၏ အသက်သခင်ကျေးဇူးရှင်သည် ဇာတိပကတိအားဖြင့် ကုံလုံပြည့်စုံတော်မူပါ၏၊ အနန္တကောင်းကြီးမင်္ဂလာသခင်မုချအမှန်ဖြစ်တော်မူပါ၏ဟု ဆို၏။
27|41|၄၁။	တဖန်စိုလိုင်မာန်တမန်တော်က အို-အမတ်တို့၊ ဘုရင်မသည် လမ်းမှန်ရသူ(သို့မဟုတ်) မရသူဖြစ်သောကြောင့် အကျွနု်ပ်တို့သိစိမ့်သောငှာ သူမ၏ရာဇပလ္လင်ကို တနည်းတဖုံပြောင်းလဲထားကြလော့။
27|42|၄၂။	ထို့နောက်ဘုရင်မကြွလာသောအခါ သူမအား ဤရာဇပလ္လင်သည် သင်၏ရာဇပလ္လင်လောဟု မေး၏၊ ဘုရင်မက ဤရာဇပလ္လင်သည် အစစ်ကဲ့သို့ဖြစ်၏ဟု ပြန်ပြော၏၊ ထိုအခါတမန်တော်စိုလိုင်မာန်က တရားအလင်းရောင်တော် ကို ဤဘုရင်မအား မသနားမီ အကျွနု်ပ်တို့အား သနားတော်မူ၍ အကျွန်ုပ်တို့သည် အလ္လာဟ်အရှင်မြတ်အား ကျိုးနွံယုံကြည်သူများဖြစ်ကြပြီ။
27|43|၄၃။	ထို့အပြင်အလ္လာဟ်အရှင်မြတ်အစား ဤဘုရင်မခဝပ်ကိုးကွယ်လေ့ရှိသောဘုရားတုများသည် သူမအား လမ်းမှန်မှ ဆီးတားထား၏၊ အကြောင်းမူကားဘုရင်မသည် မိစ္ဆာဒိဋ္ဌိတို့ဘောင်မှ ဖြစ်၏ဟု မိန့်တော်မူ၏။
27|44|၄၄။	ဘုရင်မအား အဆောင်တော်သို့ ဝင်ရန်ညွှန်၏၊ အဆောင်တော်သို့ ဝင်သောအခါ သူမသည် အဆောင်တော်ကို ရေအိုင်ဟုထင်မှတ်သဖြင့် မိမိ၏ဝတ်လုံတော်ကို ခြေသလုံးအထက်သို့ ပင့်သောကြောင့် ခြေသလုံးသားဖွေးဖွေး ပေါ်လေ၏၊ ထိုအခါစိုလိုင်မာန်က မှတ်သားလော့၊ ဤအရာသည် ကြည်လင်သောဖန်မှန်တို့ကို ခင်ထားသော အဆောင်ဘုံနန်းကြီးတစ်ခုပင်တည်းဟု ဆို၏၊ ထိုအခါဘုရင်မသည် အလ္လာဟ်အရှင်မြတ်အား အို-အကျွနု်ပ်၏ အရှင်သခင်၊ အကျွနု်ပ်သည် မိမိကိုယ်ကို မိမိပြစ်မှားမိခဲ့ပါပြီ၊ အကျွနု်ပ်သည် တမန်တော်စိုလိုင်မာန်နှင့်အတူတကွ အနန္တစကြာဝဠာများသခင်၊ အလ္လာဟ်အရှင်မြတ်အား ကျိုးနွံနာခံပါ၏ဟု တင်လျှောက်၏။
27|45|၄၅။	ထို့အပြင်အရှင်မြတ်သည် စမုဒ်လူမျိုးတို့ထံ သူတို့၏အမျိုးသားချင်းတမန်တော်ဆွာလေ(ဟ်)ကို တမန်တော်အရာ၌ မုချဧကန်ခန့်ထားစေလွှတ်တော်မူ၏၊ တမန်တော်က ၎င်းတို့အား ဟယ်-အချင်းတို့၊ အလ္လာဟ်အရှင်မြတ်အား ကိုးကွယ်ကြလော့ဟု ဟောကြား၏၊ မှတ်သားကြလော့၊ ထိုအခါစမုဒ်အမျိုးသားတို့သည် နှစ်သင်းကွဲပြီးလျှင် ခိုက်ရန်ဒေါသပွားများကြ၏။
27|46|၄၆။	တမန်တော်က ဟယ်-အချင်းတို့၊ သင်တို့သည် ကုသိုလ်ကောင်းမှုထက် အကုသိုလ်မကောင်းမှုကို အရေးတကြီး အဘယ်ကြောင့် ကြိုးပမ်းကြသနည်း၊ သင်တို့သည် ကောင်းကြီးမင်္ဂလာရရှိစေခြင်းငှာ အလ္လာဟ်အရှင်မြတ် အထံတော်၌ အဘယ်ကြောင့်ဆုမတောင်းကြသနည်းဟု မေး၏။
27|47|၄၇။	သူတို့က ဟယ်-ဆွာလေဟ်၊ အကျွန်ုပ်တို့သည် သင်နှင့်သင့်အပေါင်းအဖော်တို့ကြောင့် နိမိတ်ဆိုးကို မြင်ကြ၏ဟု ဆိုကြ၏၊ တမန်တော်က ဟယ်-သူမိုက်တို့၊ သင်တို့၏နိမိတ်ဆိုးသည် အလ္လာဟ်အရှင်မြတ်နှင့်ရှိ၏၊ သို့သော် သင်တို့သည် စမ်းသပ်ခြင်းခံနေရသူတို့အမှန်ဖြစ်ကြ၏။
27|48|၄၈။	ထို့အပြင်သူတို့၏နေရာမြို့တော်၌ လူကိုးယောက်ရှိ၏၊ သူတို့သည် မြေပေါ်၌ တရားလက်လွတ်မှုကို ပွားများစေ၍ မိမိကိုယ်ကို မပြုပြင်ကြချေ။
27|49|၄၉။	သူတို့က ဟယ်-အချင်းတို့၊ အကျွနု်ပ်တို့သည် ဆွာလေ(ဟ်)နှင့် သူ၏အိမ်သူအိမ်သားတို့ကို ညဉ့်တွင် အမှန် တိုက်ခိုက်သတ်ဖြတ်ပြီးနောက် သူ၏မိတ်ဆွေတို့အား သူတို့အား သတ်ဖြတ်ဖျက်ဆီးနေသည်ကို အကျွနု်ပ်တို့သည် မမြင်ကြချေ၊ မှတ်သားကြလော့၊ အကျွနု်ပ်တို့သည် မှန်ကန်သောစကားကို ဆိုသူများအမှန်ဖြစ်ကြ၏ဟု အကျွနု်ပ် တို့သည် အလ္လာဟ်အား တိုင်တည်၍ အချင်းချင်းသစ္စာဆိုကြအ့ံဟု ပြောကြ၏။
27|50|၅ဝ။	သူတို့သည် အကြံတစ်ခုကို ကြံဖန်ကြ၏၊ ငါလည်း အကြံထုတ်တော်မူ၏၊ သို့သော်သူတို့သည် မသိမမြင်ကြချေ။
27|51|၅၁။	ထို့နောက်သူတို့အကြံအစည်၏ အကျိုးဆက်ကို ကြည့်လော့၊ ငါသည် သူတို့နှင့်သူတို့လူစုအားလုံးကို တစ်ယောက် မကျန်ဖျက်ဆီးတော်မူ၏။
27|52|၅၂။	ကြည့်ရှုကြလော့၊ ထိုမှာ သူတို့၏အိုးအိမ်တိုက်တာများဟာလာဟင်းလင်းပျက်စီးယိုယွင်းလျက်ရှိ၏၊ အကြောင်း မူကား သူတို့သည် မကောင်းမှုကို ပြုကြသောကြောင့်တည်း၊ မှတ်သားကြလော့၊ ဤအဖြစ်အပျက်တွင် အသိအလိမ္မာရှိသူတို့အဖို့အရာ လက္ခဏာထူးတစ်ပါးပါရှိ၏။
27|53|၅၃။	ထို့အပြင်ငါသည် ယုံကြည်၍ အကုသိုလ်ကောင်းမှုကို ရှောင်ရှားသူတို့ကို ကယ်နှုတ်တော်မူမည်။
27|54|၅၄။	တဖန်တမန်တော်လွဒ်၊ သူသည် မိမိအမျိုးသားတို့အား သင်တို့သည် စက်ဆုတ်ရွံရှာဖွယ်သောဒုစရိုက်အမှုအခင်း ကို သိလျက်နှင့် ကျူးလွန်ကြမည်လောဟု ဟောကြား၏။
27|55|၅၅။	သင်တို့သည် မိန်းမများနှင့် ကာမမစပ်ယှက်ပဲ ယောက်ျားများကိုသာ လိုလားကြသလော၊ သို့သော်သင်တို့သည် အစဉ်းစားဉာာဏ်မဲ့သူများအမှန်ဖြစ်ကြ၏ဟုလည်း ဟော၏။
27|56|၅၆။	သို့သော်သူ၏လူများက ဘာမျှပြန်မပြောပဲ သူတို့အချင်းချင်း ဟယ်-အချင်းတို့၊ လွဒ်၏အိမ်အိမ်သားတို့သည် သန့်ရှင်းလိုကြ၏၊ ထို့ကြောင့်ထိုသူတို့ကို သင်တို့နယ်ပယ်မှ နှင်ထုတ်ကြလော့ဟု ပြောကြ၏။
27|57|၅၇။	ထိုအခါငါသည် သူ၏မိန်းမမှတပါး သူနှင့်တကွ သူ့အိမ်သူအိမ်သားတို့ကို ကယ်နှုတ်တော်မူ၏၊ ငါသည် ထိုမိန်းမ ကို ကျန်ရစ်သူတို့ထဲတွင် ပါဝင်စေတော်မူ၏။
27|58|၅၈။	ထို့နောက်ငါသည် ထိုကျန်ရစ်သူတို့အပေါ်သို့ မိုးရွာသွန်းစေတော်မူ၏၊ သတိပေးခံရသူတို့၏ မိုးသည် အလွန် ကြောက်ရွ့ံဖွယ်ကောင်း၏။
27|59|၅၉။	အို-မိုဟမ္မဒ်၊ ဟောကြားလော့၊ အလ္လာဟ်အရှင်မြတ်သည် ချီးမွမ်းခြင်းတည်ရာဖြစ်တော်မူပါ၏၊ အရှင်မြတ် ရွေးကောက်တော်မူခြင်းခံရသောအရှင်မြတ်၏ ကျေးတော်မျိုးကျွန်တော်မျိုးတို့အပေါ်သို့ အေးချမ်းသာယာခြင်း သက်ရောက်ပါစေသောဝ်၊ အလ္လာဟ်အရှင်မြတ်သည် အမြတ်ဆုံးလော၊ သို့မဟုတ်သင်တို့အရှင်မြတ်နှင့်တွဲဖက် သောဘုရားပျက်များအမြတ်ဆုံးလော။
27|60|၆ဝ။	မိုးမြေကို ဖန်ဆင်းတော်မူသောမိုးကောင်းကင်မှ မိုးရေချပေးသနားတော်မူသောအရှင်မြတ်သည် အမြတ်ဆုံး မဟုတ်လော၊ ထိုမိုးရေအားဖြင့် ငါသည် လှပတင့်တယ်ပျော်ရွှင်ဖွယ်သောဥယျာဉ်ပန်းမန်တို့ကို ပေါက်ရောက် စေတော်မူ၏၊ သင်တို့သည် ထိုဥယျာဉ်များရှိ အသီးသီးသောအပင်တို့ကို ပေါက်ရောက်စေနိုင်ကြသည်မဟုတ်ချေ။ အလ္လာဟ်အရှင်မြတ်မှတပါး အခြားအရှင်သခင်ရှိတော်မူသလော၊ မရှိချေ၊ သို့သော်ထိုသူတို့သည် ဘုရားတုများကို အလ္လာဟ်အရှင်မြတ်နှင့် တန်းတူထားသူတို့ဖြစ်ကြ၏။
27|61|၆၁။	မဟာပထဝီမြေကြီးကို လူသားတို့နေထိုင်ဖို့ရာ မြဲမြံခိုင်ခန့်စွာတည်နေစေတော်မူသောအရှင်၊ မြစ်ချောင်းအင်းအိုင် အသွယ်သွယ်၊ တောင်ကြီးတောင်ငယ်အသီးသီးတို့ကို ဖန်ဆင်းထားတော်မူသောအရှင်၊ ပင်လယ်နှစ်ခုတို့၏ အလယ်ကြား၌ အဆီးအကာကို စီရင်ထားတော်မူသောအရှင်၊ ထိုအရှင်သည် အမြတ်ဆုံးမဟုတ်ချေလော၊ အရှင်မြတ်မှတပါး အခြားအရှင်သခင်ရှိတော်မူသလော၊ မရှိချေ၊ သို့သော်သူတို့အနက် အများအပြားတို့သည် မသိကြချေ။
27|62|၆၂။	ညှင်းပန်းနှိပ်စက်၊ မတရားမှုကို ခံရသူဆုပန်သောအခါ ကြားတော်မူ၍ ထိုမတရားမှုကို ဖယ်ရှားပစ်တော်မူသော အရှင်၊ သင်လူသားတို့အား ကမ္ဘာမြေကြီးကို စိုးမိုးအုပ်ချုပ်ဖို့ရာ အရှင်မြတ်၏ ကိုယ်စားလှယ်တော်အဖြစ်ဖြင့် ချီးမြှောက်တော်မူသောအလ္လာဟ်အရှင်မြတ်သည် အမြတ်ဆုံးမဟုတ်ချေလော၊ အလ္လာဟ်အရှင်မြတ်မှတပါး အခြားအရှင်သခင်ရှိသလော၊ သူတို့သည် အနည်းငယ်မျှဆင်ခြင်စဉ်းစားသူများမဟုတ်ချေ။
27|63|၆၃။	သင်တို့အား ကမ္ဘာမြေပြင်မိုးကောင်းကင်တို့၏ အမှောင်ထုအတွင်းတွင် လမ်းပြသတော်မူထသောအရှင်၊ လေများ ကို အရှင်မြတ်၏ကောင်းကြီးမင်္ဂလာတော်ရှေ့ပြေးအဖြစ်ဖြင့် တိုက်ခတ်စေတော်မူထသောအရှင်၊ ကျေးဇူးတော် သခင်သည် အမြတ်ဆုံးမဟုတ်ချေလော၊ အလ္လာဟ်အရှင်မြတ်မှတပါး အခြားအရှင်သခင်ရှိသလော၊ အလ္လာဟ် အရှင်မြတ်သည် မိစ္ဆာမိုက်တို့တွဖက်စပ်ထားသောဘုရားတုဘုရားယောင်များထက် သာလွန်မြင့်မြတ်တော်မူ၏။
27|64|၆၄။	ဖန်ဆင်းခြင်းကို ဖြစ်စေတော်မူသောအရှင်၊ ထို့နောက်တဖန်ဖြစ်စေတော်မူသောအရှင်၊ သင်တို့အား မိုးမြေမှ အစားအစာပေးသနားတော်မူသောအရှင်၊ အလ္လာဟ်အရှင်မြတ်သည် အမြတ်ဆုံးမဟုတ်ချေလော၊ အလ္လာဟ် အရှင်မြတ်မှတပါး အခြားအရှင်သခင်ရှိသလော၊ တင်ပြလော့။
27|65|၆၅။	အို-မိုဟမဒ်၊ သင်ဟောကြားလော့၊ အလ္လာဟ်အရှင်မြတ်မှတပါး မိုးမြေတွင် ရှိရှိသမျှတို့သည် မမြင်နိုင်စွမ်းသော အရာတို့ကို မသိကြချေ၊ ထို့အပြင်၎င်းတို့သည် မိမိတို့အား ဘယ်သောအခါတွင် ရှင်ပြန်ထမြောက်စေတော်မူ သည်ကိုလည်း မသိကြချေ။
27|66|၆၆။	အမှန်မသိကြချေ၊ သူတို့၏အသိဉာာဏ်သသည် နောင်တမလွန်ဘဝကို ထိုးဖောက်စူးရှသလော၊ ထိုသို့မစူးရှချေ၊ အကြောင်းမူကား သူတို့သည် နောင်ဘဝကို ယုံမှားသံသယရှိနေကြသောကြောင်ဖြစ်၏၊ တဖန်ထိုသို့မပြုနိုင်ချေ၊ အကြောင်းမူကား သူတို့သည် နောင်တမလွန်ဘဝကို မမြင်စွမ်းနိုင်သောကြောင့်ဖြစ်၏။
27|67|၆၇။	သို့ပါလျက်မယုံကြည်သူတို့သည် ဤသို့ဆိုကြ၏၊ အကျွနု်ပ်တို့သည် မိမိတို့၏မိဘဘိုးဘွားကဲ့သို့ မြေမှုန့်အတိ ဖြစ်ပြီးမှ ရှင်ပြန်ထမြောက်ရဦးမည်လော။
27|68|၆၈။	ထိုသို့ရှင်ပြန်ထမြောက်ရမည်ဟု အကျွန်ုပ်တို့အား ကတိပေး၏၊ အကျွနု်ပ်တို့၏ မိဘဘိုးဘွားကိုလည်း ကတိ ပေးလေ၏၊ ဤဟောကြားချက်များသည် ရှေးလူဟောင်းတို့တီထွင်လိုက်သောဒဏ္ဍာရီဝထ္ထုမှတပါး အခြားတစ်စုံ တစ်ရာမျှမဖြစ်ချေ။
27|69|၆၉။	အို-မိုဟမ္မဒ်၊ သင်သည် သူတို့အား ဟောကြားလော့၊ ဟယ်-အချင်းတို့၊ ကမ္ဘာမြေပြင်ဝယ် လှည့်ပတ်သွားလာ၍ အပြစ်ကျူးလွန်သူအပေါင်းတို့သည် အဘယ်အဖြစ်သို့ ရောက်ကြသည်လေသည်ကို ကြည့်ရှုလော့။
27|70|၇ဝ။	အို-တမန်တော်၊ သင်သည် သူတို့အတွက် စိတ်မပူလင့်၊ သို့မဟုတ် သူတို့သည် သင်ပျက်စီးရာပျက်စီးကြောင်း ကို ကြံစည်သောကြောင့် စိတ်ဒုက္ခမရောက်လင့်။
27|71|၇၁။	တဖန်ထိုသူတို့က သင်တို့အမှန်ကို ဟောကြားလျှင် ဤကတိသည် မည်သည့်အခါ၌ အကောင်အထည်ပေါ် မည်နည်းဟု မေးကြ၏။
27|72|၇၂။	အို-တမန်တော်၊ သင်ဟောကြားလော့၊ ဟယ်-အချင်းတို့၊ သင်တို့မြန်မြန်ဖြစ်စေလိုသောအရာ၏ တစ်စိတ် တစ်ဒေသသည် သင်တို့နှင့်အလွန်နီးကပ်ကောင်းနီးကပ်နေချေမည်။
27|73|၇၃။	မှတ်သားကြလော့၊ သင်၏အသက်သခင်ကျေးဇူးရှင်သည် လူသားအပေါင်းတို့ကို အတိုင်းမသိပေးကမ်းစွန့်ကြဲ တော်မူ၏၊ သို့သော်လူသားများအနက် များစွာသောသူတို့သည် ကျေးဇူးမတင်ကြချေ။
27|74|၇၄။	မှတ်သားကြလော့၊ သင်တို့၏အသက်သခင်ကျေးဇူးရှင်သည် လူသားအပေါင်းတို့ကို အတိုင်းမသိပေးကမ်းစွန့် ကြဲတော်မူ၏၊ သို့သော်လူသားများအနက် များလှစွာသောသူတို့သည် ကျေးဇူးမတင်ကြချေ။
27|75|၇၅။	အလွန်ရှင်းလင်းထင်ရှားသောမှတ်ပုံတင်စာရင်းစာအုပ်ကြီးတွင် မပါဝင်ပဲ မိုးကောင်းကင်နှင့် ကမ္ဘာမြေပြင်ဝယ် ဖုံးအုပ်ထားသောအရာတစ်စုံတစ်ရာမျှမရှိချေ။
27|76|၇၆။	မှတ်သားကြလော့၊ ဤကျမ်းမြတ်ကုရ်အာန်သည် အစ္စရာအီလ်အမျိုးသားတို့အား မိမိတို့အချင်းချင်းကွဲပြား နေသောပြဿနာအရပ်ရပ်ကို တင်ပြ၏။
27|77|၇၇။	ထို့အပြင်ကျမ်းတော်သည် ယုံကြည်သူတို့အဖို့ရာ လမ်းညွှန်တော်နှင့်ကောင်းကြီးမင်္ဂလာတော်အမှန်ဖြစ်၏။
27|78|၇၈။	သင်၏အရှင်သခင်သည် သူတို့၏အလယ်ကြားတွင် သဗ္ဗညုတဉာာဏ်တော်အားဖြင့် စီရင်ဆုံးဖြတ်တော်မူလိမ့်မည်၊ အရှင်မြတ်သည် အနန္တတန်ခိုးတော်သခင်၊ သဗ္ဗညုတဉာာဏ်တော်ရှင်ဖြစ်တော်မူ၏။
27|79|၇၉။	ထို့ကြောင့်အို-မိုဟမ္မဒ်၊ သင်သည် မိမိ၏အသက်သခင်ကျေးဇူးရှင်၌ ယုံကြည်ကိုးစားလော့၊ အကြောင်းမူကား သင်သည် ရှင်းလင်းသောသစ္စာတရားတော်ကို ကိုင်ထားသူဖြစ်၏။
27|80|၈ဝ။	မှတ်သားကြလော့၊ သင်တမန်တော်သည် သေသူများကို ကြားအောင်မပြုစွမ်းနိုင်ချေ၊ သို့မဟုတ် နားပင်းသူ တို့သည် ထွက်ပြေးရန် လှည့်သွားသောအခါ သင်သည် သူတို့ကို တရားစာကြားအောင် မပြုစွမ်းနိုင်ချေ။
27|81|၈၁။	ထို့အပြင်သင်သည် မျက်စိကန်းသူတို့အား သူတို့၏အမှားမှ အမှန်သို့ လမ်းမညွှန်နိုင်ချေ၊ သင်သည် ငါ၏ နှုတ်ကပတ်တော်များကို ယုံကြည်၍ ကျိုးနွံနာခံသူတို့မှတပါး အခြားသူတို့အား တရားတော်ကို ကြားစေခြင်းငှာ မတတ်စွမ်းနိုင်ချေ။
27|82|၈၂။	ငါသည် မိစ္ဆာမိုက်တို့အပေါ်တွင် ထားတော်မူသောကတိဗျာဒိတ်တော်ကို အကောင်အထည်ဖော်တော်မူသောအခါ ငါသည် သူတို့အား စကားစမြည်ပြောဆိုဖို့ရာ မြေမှ ခြေလေးချောင်းတိရိစ္ဆာန်တစ်ကောင်ကို ထွက်စေတော်မူမည်၊ အကြောင်းမူကားလူသားတို့သည် ငါ၏နှုတ်ကပတ်တော်များကို မယုံကြည်ကြချေ။
27|83|၈၃။	အို-တမန်တော်၊ လူမျိုးတိုင်းလူမျိုးတိုင်းမှ ငါ၏နှုတ်ကပတ်တော်များကို မယုံကြည်သောသူတို့ကို ငါသည် စုရုံး၍ စီတန်းထားမည့်နေ့တော်ကြီးအကြောင်းကို သူတို့အား သင်သတိပေးလော့။
27|84|၈၄။	ထိုသူတို့သည် မိမိတို့၏အရှင်သခင်၏ ရှေ့တော်မှောက်သို့ ရောက်ရှိသောအခါ အရှင်မြတ်သည် သူတို့အား သင်တို့သည် ငါ၏ကျမ်းမြတ်ကုရ်အာန်ကို ကျနသေသပ်စွာနားမလည်ပဲလျက် ကျမ်းတော်ကို မယုံကြည်ဖယ်ရှားခဲ့ ကြသလော၊ သို့မဟုတ်သင်တို့သည် အဘယ်အရာကို ပြုခဲ့ကြသနည်းဟု မေးမြန်းတော်မူလတ့ံ။
27|85|၈၅။	ထို့အပြင်သူတို့အပေါ်၌ ဗျာဒိတ်တော်ကို တည်စေတော်မူမည်၊ အကြောင်းမူကားသူတို့သည် ပြစ်မှုကျူးလွန်ခဲ့ခြင်း ကြောင့်တည်း၊ ထို့အပြင်သူတို့သည် ချေပလျှောက်လဲကြမည်မဟုတ်ချေ။
27|86|၈၆။	ငါသည် ညဉ့်ကို သူတို့အိပ်စက်အမောအပန်းဖြေဖို့ရာ နေ့ကို သူတို့အား အလင်းရောင်ပေးဖို့ရာ ဖန်ဆင်းတော်မူ သည်ကို သူတို့မမြင်ကြသလော၊ ဤအချင်းအရာများတွင် ယုံကြည်သူတို့အတွက် နိမိတ်လက္ခဏာထူးများ မုချအမှန်ပါရှိကြ၏။
27|87|၈၇။	ထို့အပြင်တံပိုးကြီးမှုတ်မည့်နေ့တော်ကြီးအကြောင်းကို သင်သည် သူတို့အား သတိပေးလော့၊ ထိုအခါအလ္လာဟ် အရှင်မြတ်အလိုတော်ရှိသူမှတပါး မိုးကောင်းကင်နှင့်ကမ္ဘာမြေပေါ်ဝယ်ရှိရှိသမျှတို့သည် ပြင်းထန်စွာထိတ်လန့် တုန်လှုပ်ကြောက်ရွံ့ကြလတ့ံ၊ ထိုနေ့တော်ကြီး၌ ခပ်သိမ်းကုန်သောသူအပေါင်းတို့သည် တုပ်ပြတ်ကျိုးနွံရိုသေ ကိုင်းရှိုင်းစွာ အလ္လာဟ်အရှင်မြတ်ရှေ့တော်မှောက်သို့ လာကြလတ့ံ။
27|88|၈၈။	ထိုနေ့တော်ကြီး၌ သင်တို့က အလွန်မြဲမြံခိုင်မာသည်ဟု ယူဆရသောတောင်ကြီးတောင်ငယ်များသည် မိုးတိမ် မိုးသားကဲ့သို့ လေတွင် လွင့်ပါးသွားသည်ကို သင်တို့မြင်ရကြရမည်၊ ထိုသို့ဖြစ်ရခြင်းသည် အရာခပ်သိမ်းတို့ကို အပြစ်ကင်းမဲ့ချောမောစုံလင်စေတော်မူထသောအလ္လာဟ်အရှင်မြတ်၏ စီရင်တော်မူခြင်းကြောင့်တည်း၊ မှတ်သား ကြလော့၊ အရှင်မြတ်သည် သင်တို့ပြုသမျှတို့ကို အကြွင်းမဲ့သိမြင်တော်မူ၏။
27|89|၈၉။	အကြင်သူသည် ကုသိုလ်ကောင်းမှုကို ယူဆောင်လာအ့ံ၊ ထိုသူသည် မိမိ၏ကုသိုလ်ကောင်းမှုထိုက်တန်သည်ထက် သာလွန်မြင့်မြတ်သောဆုကို ရရှိလိမ့်မည်၊ ဤကဲ့သို့သောသူမြတ်တို့သည် ထိုနေ့တော်ကြီး၌ ထိတ်လန့်ကြောက်ရွံ့ ခြင်းဘေးရန်မှ ကင်းလွတ်ကြ၏။
27|90|၉ဝ။	ထို့အပြင်အကြင်သူတို့သည် အကုသိုလ်မကောင်းမှုကို ယူဆောင်လာအ့ံ၊ ထိုသူတို့အား မျက်နှာမှောက်ခုံဆွဲ၍ အဝီစိငရဲမီးထဲသို့ ပစ်ချလတ့ံ၊ သင်တို့အား မိမိတို့ပြုကျင့်သည့်အတိုင်း ကောင်းကျိုးဆိုးပြစ်မှတပါး အခြား ဆုလာဘ်ပေးတော်မူသလော။
27|91|၉၁။	အို-တမန်တော်မိုဟမ္မဒ်၊ သင်ဟောကြားလော့၊ ဤမြေကို အထွဋ်အမြတ်ဖြစ်စေတော်မူသော ဤမြေ၏အရှင် သခင်အားသာလျှင် ခဝပ်ကိုးကွယ်ဖို့ရာ အကျွနု်ပ်အား ပညတ်တော်မူ၏၊ အရာခပ်သိမ်းတို့ကို အရှင်မြတ်သာလျှင် စိုးပိုင်တော်မူ၏၊ အရှင်မြတ်အား ကျိုးနွံနာခံသူတို့ဘောင်တွင် အပါအဝင်ဖြစ်ဖို့ရာ အကျွနု်ပ်အား ပညတ်တော်မူ၏။
27|92|၉၂။	ထို့အပြင်ကျမ်းမြတ်ကုရ်အာန်ကို ရွတ်ဖတ်ဖို့ရာလည်း ပညတ်တော်မူ၏၊ ထို့အပြင်အကြင်သူသည် လမ်းမှန်ကို လိုက်၏၊ ထိုသူသည် မိမိဝိညာဉ်အကျိုးဖြစ်ဖို့ရာသာ ယင်းသို့လိုက်၏၊ ထို့အပြင်အကြင်သူသည် လမ်းမှားကို လိုက်အ့ံ၊ ထိုသူအား မှတ်သားလော့၊ အကျွနု်ပ်သည် သတိပေးသူသာဖြစ်၏ဟု သင်ဟောပြောလော့။
27|93|၉၃။	ထို့အပြင်သူတို့နားလည်ဖို့ရာ နိမိတ်လက္ခဏာအ့ံဖွယ်တော်တို့ကို သင်တို့အား ပြသတော်မူသည့်အလ္လာဟ်အရှင် မြတ်၏ ကျေးဇူးတော်၊ ဂုဏ်တော်ကို ချီးကျူးတသကြလော့ဟု သင်တမန်တော်ဟောကြားလော့၊ သင်၏အသက် သခင်ကျေးဇူးရှင်သည် သင် သေမျိုးအပေါင်းတို့ပြုကျင့်မှုအလုံးစုံကို သိတော်မူ၏။
28|1|၁။	တွာ၊ စင်(န်)၊ မင်(မ်)။
28|2|၂။	ဤဂါထာတော်များသည် ရှင်းလင်းသောကျမ်းမြတ်ကုရ်အာန်၏ ဂါထာတော်များဖြစ်၏။
28|3|၃။	ငါသည် ယုံကြည်သူတို့အဖို့အရာ တမန်တော်မူစာနှင့် ဖွာရောမင်းတို့အကြောင်းအရာအမှန်အစစ်ကို သင် တမန်တော်မိုဟမ္မဒ်အား မိန့်ကြားတော်မူအ့ံ။
28|4|၄။	မှတ်သားကြလော့၊ ဖွာရောမင်းသည် မြေပေါ်၌ အထင်ကြီးထောင်လွှား၍ လူသားတို့အား အဆင့်အတန်းသီးခြား ခွဲခြား၏၊ လူမျိုးငယ်တစ်စုကို မတရားညှင်းဆဲ၏၊ ထိုလူတို့၏ မိန်းမသားများကို ချမ်းသာပေး၏၊ ယောက်ျားများကို သတ်ပစ်၏၊ မှတ်သားကြလော့၊ ထိုမင်းသည် တရားလက်လွတ်ပြုလုပ်သူတို့ဘာင်တွင် ပါဝင်၏။
28|5|၅။	ငါသည် မြေပေါ်တွင် မတရားနှိပ်စက်ခံရသူတို့အား မဟာကရုဏာတော်ပြလိုတော်မူ၏၊ ထိုသူတို့အား အခြား သူများအတုယူဖို့ရာ စံနမူနာဖြစ်လိုတော်မူ၏၊ ထို့အပြင်သူတို့အား အခြားသူများအတုယူဖို့ရာစံနမူနာ ဖြစ်စေ လိုတော်မူ၏။
28|6|၆။	ထို့အပြင်ငါသည် မြေပေါ်တွင် နေရာချထားလိုတော်မူ၏၊ သူတို့ထံမှ ဖွာရောမင်း၏ အမတ်ဟာမန်နှင့်တကွ စစ်သည်တပ်သားအားလုံးတို့အား ၎င်းတို့ကြောက်ရွံ့သောအရာကို ပြလိုတော်မူ၏၊
28|7|၇။	ထို့အပြင်ငါသည် မူစာ၏မိခင်အား ၎င်း၏စိတ်နှလုံးအတွင်းတွင် ဤဗျာဒိတော်ကို ထင်ရှားစေတော်မူ၏၊ သူ့အား နို့ရည်တိုက်ကျွေးလော့၊ သူ့အတွက် စိုးရိမ်ကြောင့်ကြဖြစ်လာသောအခါ သူ့ကို မြစ်ထဲသို့ပစ်ချလော့၊ မစိုးရိမ် ကြလင့်၊ စိတ်မပူပန်လင့်၊ မှတ်သားလော့၊ ငါသည် သင့်သားကို သင့်ထံပြန်ယူခဲ့တော်မူမည်၊ ငါသည် သူ့ကို ငါ၏ တမန်တော်တို့ဘောင်တွင် အပါအဝင်ဖြစ်စေတော်မူကြ၏။
28|8|၈။	ဖွာရောမင်း၏ အိမ်သူအိမ်သားတို့သည် မူစာကို ဆယ်ယူမွေးမြူတော်မူကြ၏၊ ဤသို့ပြုခြင်းကား မိမိတို့၏ ရန်သူဖြစ်လာမည့်သူ၊ မိမိတို့ကို ဝမ်းနည်းစေမည့်သူ၊ ထိုသူအား မွေးမြူးခြင်းဖြစ်သည်၊ မှတ်သားကြလော့၊ ဖွာရောမင်း၊ အမတ်ဟာမန်နှင့်တကွ စစ်သည်တော်အားလုံးတို့သည် အမြဲအပြစ်ကျူးလွန်သူများဖြစ်ကြ၏။
28|9|၉။	ထို့အပြင်ဖွာရောမင်း၏ မိဖုရားကြီးက အရှင်မင်းကြီး၊ ဤသူငယ်သည် အရှင်မင်းကြီးနှင့်ကျွနု်ပ်အဖို့ စိတ်နှစ်သိမ့့် ဖြေဖျော်စရာဖြစ်ပေမည်၊ သူ့အား မသတ်ပါလင့်၊ သူသည် အကျွနု်ပ်တို့အတွက် အသုံးကျကောင်းကျပေမည်၊ သို့မဟုတ် အကျွနု်ပ်တို့သည် သူ့အား သားအဖြစ် မွေးစားကောင်းမွေးစားပေမည်ဟု ပြော၏၊ သို့သော်သူတို့သည် မသိကြချေ။
28|10|၁ဝ။	ထိုအခါမူစာ၏မိခင်သည် စိတ်နှလုံးဟာလာဟင်းလင်းဖြစ်လျက် ပူဆွေးနေလေ၏၊ အကယ်၍ငါသည် သူမကို အားပေးတော်မမူလျှင် သူမသည် မိမိမိသားစုကို သစ္စာဖောက်ချေမည်၊ ထိုမိန်းမသည် ယုံကြည်သူတို့ဘောင်တွင် အပါအဝင်ဖြစ်စိမ့်သောငှာ သူမ၏ စိတ်နှလုံးကို ငါသည် ခိုင်မာစေတော်မူ၏။
28|11|၁၁။	ထို့အပြင်သူမသည် သူ၏အမအား ချစ်သမီး၊ သူသွားရာနောက်သို့ ကြည့်၍ကြည့်လော့၊ ထို့ကြောင့်သူမသည် မနီးမဝေးက လိုက်လံကြည့်ရှု၏၊ သို့သော်ဖွာရောမင်း၏လူတို့သည် သူမကို မမြင်ကြချေ။
28|12|၁၂။	ထိုအခါငါသည် အထက်က မူစာ၌ နို့တိုက်အမိမရှိအောင် စီရင်ထားတော်မူ၏၊ ထို့ကြောင့်သူ၏အစ်မရောက်သော အခါ သူမက သင်တို့အား သူ့ကို နို့တိုက်မွေးမြူမည့်သူကို ညွှန်ပြရမည်လောဟု မေး၏။
28|13|၁၃။	ဤနည်းအားဖြင့် ငါသည် မူစာ၏မိခင်အား ပူပန်သောကကင်းမဲ့ချမ်းသာစေရန်အလို့ငှာ သူ့ကို သူ၏မိခင်ထံ ပြန်ပေးတော်မူ၏၊ ယင်းသို့ပြန်ပေးခြင်းသည် အလ္လာဟ်အရှင်မြတ်၏ ကတိသစ္စာတော်သည် မှန်ကန်ကြောင်းကို သူမသိစေခြင်းငှာဖြစ်၏၊ သို့သော်သူတို့အနက် အများအပြားသည် မသိကြချေ။
28|14|၁၄။	ထို့အပြင်မူစာသည် လူလားမြောက်အရွယ်ရောက်လာသောအခါ ငါသည် သူ့အား ဉာာဏ်ပညာပေးသနားတော် မူ၏၊ ယင်းသို့ငါသည် သူတော်ကောင်းတို့အား ဆုပေးသနားတော်မူ၏။
28|15|၁၅။	ထို့အပြင်မူစာသည် မြို့သူမြို့သားတို့သတိလစ်နေကြသောအခါ မြို့တွင်းသို့ အမှတ်မဲ့ဝင်လာရာ အချင်းဖြစ်ပွား စကားများနေသူနှစ်ယောက်ကို တွေ့၏၊ ထိုနှစ်ယောက်အနက် တစ်ယောက်ကား မူစာ၏အမျိုးသားထဲမှဖြစ်၏၊ ကျန်တစ်ယောက်ကား မိမိ၏ ရန်သူအမျိုးသားထဲမှာ ဖြစ်၏၊ သူ၏အမျိုးသားက မူစာအား သူ၏ရန်သူအမျိုးသား မှ ကယ်တင်ရန် တောင်းပန်၏၊ ထို့ကြောင့်မူစာသည် ရန်သူအမျိုးသားကို လက်သီးနှင့်ထိုး၍ သတ်ပစ်လေ၏၊ ထိုအခါသူက ဤလူသတ်မှုသည် ရှိုင်တန်မာရ်နတ်၏အလုပ်တည်း၊ ရှိုင်တန်သည် ရန်သူအမှန်ဖြစ်၏၊ အမှားသို့ သာ သွေးဆောင်ပြသူဖြစ်၏ဟု ညည်းညူ၏။
28|16|၁၆။	မူစာသည် အို-အကျွနု်ပ်၏အရှင်သခင်၊ အကျွန်ုပ်သည် မိမိဝိညာဉ်ကို မိမိပြစ်မှားမိပါပြီ၊ အကျွနု်ပ်ကို အပြစ် လွှတ်တော်မူပါဟု ဆုတောင်း၏၊ ထိုအခါအရှင်မြတ်သည် သူ့ကို အပြစ်လွှတ်တော်မူ၏၊ မှတ်သားလော့၊ အရှင်မြတ်သည် အဖန်တလဲလဲအပြစ်လွှတ်တော်မူသောအရှင်၊ ကောင်းကြီးမင်္ဂလာပေးသနားတော်မူသောအရှင် ဖြစ်တော်မူ၏။
28|17|၁၇။	တဖန်မူစာက အို-အကျွနု်ပ်၏အရှင်သခင်၊ အရှင်သည် အကျွနု်ပ်အား ကျေးဇူးပြုတော်မူသောကြောင့် အကျွနု်ပ် သည် မည်သည့်အခါမှ အပြစ်ထိုက်သောသူတို့ကို ကူညီသူမဟုတ်ပါဟု တင်လျှောက်၏။
28|18|၁၈။	တဖန်နံနက်မိုးသောက်ရောက်လတ်သော် မူစာသည် စိုးရိမ်ကြောင့်ကျခြင်းနှင့်ပင် မြို့ထဲတွင် သတိဝိရိယနှင့် နေ၏၊ ယမန်နေ့က အကူအညီတောင်းသူသည် ယခုပင်အထောက်အပံ့တောင်းနေ၏၊ မူစာက သူ့အား မှတ်သား လော့၊ သင်သည် စိတ်ဆတ်သောသူမုချဧကန်ဖြစ်၏ဟု ဆို၏။
28|19|၁၉။	ထို့အပြင်သူသည် သူတို့နှစ်ဦး၏ရန်သူအား တိုက်ခိုက်မည်ဟု ကြံစည်အားထုတ်သောအခါ ထိုရန်သူက အို-မူစာ၊ သင်သည် ယမန်နေ့က လူတစ်ယောက်ကို အသေသတ်သကဲ့သို့ အကျွနု်ပ်ကို သတ်မည်လော၊ သင်သည် မြေပေါ်တွင် သူတစ်ပါးကို နိုင်ထက်စီးနင်းနှိပ်စက်ကလူပြုသူမှတပါး အခြားမဟုတ်ချေ၊ သင်သည် လောကကြီးကို ကောင်းအောင် ပြုပြင်သူတို့တွင် အပါအဝင်မဟုတ်ချေဟု ပြော၏။
28|20|၂ဝ။	ထိုအခါမြို့စွန်မြို့ဖျားမှ လူတစ်ယောက်ပြေးလာ၏၊ ဤလူက အို-မူစာ၊ မှတ်သားလော့၊ အကြီးအကဲမှုးမတ် တို့သည် သင့်ကို ကွပ်မျက်ဖို့ရာ တိုင်ပင်နှီးနှောနေကြပြီ၊ သို့အတွက်ပြေးလော့၊ မှတ်သားလော့၊ ငါသည် သင့်အား ကောင်းသောသြဝါဒပေးသူတို့အထဲမှ ဖြစ်၏ဟု ပြော၏။
28|21|၂၁။	ထို့ကြောင့်မူစာသည် စိုးရိမ်ကြောင့်ကျပြီးလျှင် ကောင်းသောသတိဝိရိယနှင့် ထိုမြို့မှ ထွက်ပြေးလေ၏၊ သူက အို--အကျွနု်ပ်၏ အရှင်သခင်၊ အကျွနု်ပ်အား ဒုစရိုက်ပြစ်မှုကျူးလွန်သူတို့ထံမှ ကယ်တင်တော်မူပါဟု တင်လျှောက်၏။
28|22|၂၂။ မူစာသည် မဒယန်မြို့ဘက်သို့ မျက်နှာမူသောအခါ သူသည် အကျွနု်ပ်၏အရှင်သခင်သည် အကျွနု်ပ်အား လမ်းမှန်ကို ပြသတော်မူကောင်းပြသတော်မူမည်ဟု ဆို၏။
28|23|၂၃။	ယင်းသို့လာခဲ့ရာ သူသည် မဒယန်မြို့ ရေစခန်းသို့ရောက်သောအခါ ထိုနေရာ၌ လူတစ်စုသည် တိရိစ္ဆာန်များကို ရေတိုက်နေသည်ကို တွေ့၏၊ အမျိုးသမီးနှစ်ယောက်သည် မိမိတို့သိုးများကို အခြားသိုးများနှင့်မရောနှောစေပဲ တားဆီးထားသည်ကို တွေ့ရ၏၊ ထိုအမျိုးသမီးတို့အား သူက သင်တို့ဘာဖြစ်ကြသနည်းဟု မေး၏၊ သူတို့ နှစ်ယောက်က သိုးထိန်းများသည် ရေစခန်းမှ ပြန်သည့်တိုင်အောင် အကျွနု်ပ်တို့သည် မိမိတို့သိုးများကို ရေမချနိုင်ပါ၊ အကျွနု်ပ်တို့အဘလည်း အလွန်အိုမင်းမစွမ်းဖြစ်ပါ၏ဟု ပြန်ပြောကြ၏။
28|24|၂၄။	ထို့ကြောင့်သူသည် ထိုမိန်းမတို့အစား သူတို့၏သိုးများကို ရေတိုက်လေ၏၊ ထို့နောက်သူသည် အရိပ်အောက်သို့ ဝင်ပြီးလျှင် အို--အကျွနု်ပ်၏အရှင်သခင်၊ အကျွနု်ပ်သည် အရှင်ချပေးသနားတော်မူသောမည်သည့်ကောင်းကြီး မင်္ဂလာကိုမဆို လိုလားနေပါသည်ဟု ဆုတောင်း၏။
28|25|၂၅။	ထိုအခါမိန်းမနှစ်ယောက်မှ တစ်ယောက်သည် သူ့ထံသို့ မရဲတရဲလာ၍ ပြောသည်မှာ သင်သည် အကျွနု်ပ်တို့ အစား အကျွနု်ပ်တို့၏ သိုးများကို ရေတိုက်သည့်အတွက် အကျွနု်ပ်တို့၏ဘခင်သည် သင့်အား ကျေးဇူးဆပ်ရန် ဘိတ်ခေါ်ပါ၏ဟု ဆို၏၊ ထို့နောက်သူသည် မိန်းမနှစ်ယောက်၏အဘနှင့်တွေ့သောအခါ မိမိအတ္ထုပ္ပတ္တိအကြောင်း အရာကို အကုန်အစင်ပြောပြ၏၊ အဘိုးကြီးက သင်သည် မကြောက်ရွံ့လင့်၊ သင်သည် မတရားပြုကျင့်သူတို့ထံမှ လွတ်မြောက်လာပြီဟု ပြောဆို၏။
28|26|၂၆။	သမီးနှစ်ယောက်အနက် တစ်ယောက်က အို-ဘခင်၊ သူ့အား စာရင်းငှားအဖြစ် ငှားတော်မူပါ၊ အကြောင်းမူကား ခွန်အားဗလရှိ၍ ရိုးသားဖြောင့်မတ်ယုံကြည်ထိုက်သူသည် အကောင်းဆုံးသောစာရင်းငှားဖြစ်၏။
28|27|၂၇။	အဘဖြစ်သူက အမောင်လုလင်၊ သင်သည် ငါ့ထံတွင် စာရင်းငှား(၈)နှစ်လုံးလုံးလုပ်ရန် သဘောတူလျှင် ငါသည် အမောင်အား ငါ့သမီးနှစ်ယောက်အနက် တစ်ယောက်နှင့် ထိမ်းမြားလက်ထပ်ပေးရန် အကြံရှိ၏၊ အကယ်၍အမောင်သည် (၁ဝ)နှစ်ပြည့်အောင်လုပ်လျှင် အမောင်၏ကျေးဇူးပင်တည်း၊ သို့သော်ငါသည် အမောင် အပေါ်၌ ကျပ်တည်းစွာပြုလုပ်လိုသောဆန္ဒမရှိပါ၊ အလ္လာဟ်အရှင်မြတ်အလိုတော်ရှိပါလျှင် အမောင်သည် ငါ့အား သူမြတ်တို့ဘောင်တွင် ပါဝင်သူဖြစ်ကြောင်းတွေ့ရပါလိမ့်မည်ဟု ပြော၏။
28|28|၂၈။	ထိုအခါမူစာက အို--ဘခင်၊ ဘခင်နှင့်အကျွန်ုပ်၏ အလယ်ကြား၌ ဤစကားတည်ပါစေ၊ ယခုနှုတ်ကတိနှစ်မျိုး၌ တစ်မျိုးမျိုးကို အကျွနု်ပ်ဖြည့်သောအခါ ဘခင်လည်း အကျွန်ုပ်အပေါ်၌ စည်းကမ်းကို ကျူးလွန်၍ အနိုင်အထက် ပြုလိမ့်မည်မဟုတ်၊ အကျွနု်၏ ကတိစကားကို အလ္လာဟ်အရှင်မြတ်သည် အသိသက်သေဖြစ်တော်မူ၏။
28|29|၂၉။	ထို့နောက်မူစာသည် မိမိ၏ကတိအတိုင်း စာရင်းငှားအလုပ်ကို အချိန်ပြည့်အောင် လုပ်ကိုင်ဆောင်ရွက်ပြီး၍ မိမိသားမယားနှင့် ခရီးသွားနေသောအခါ သူသည် မနီးမဝေးတွင် မီးကို မြင်ရ၏၊ ထိုအခါသူ့အိမ်သူအိမ်သား တို့အား ဤသို့ပြော၏၊ သင်တို့သည် ဤအရပ်မှာ ဆိုင်းငံ၍နေဦးလော့၊ ငါသည် မနီးမဝေးတွင် တစ်ခုသောမီးကို မုချဧကန်မြင်ရ၏၊ ထိုနေရာမှ တစ်စုံတစ်ခုသောသတင်းကို ငါသည် သင်တို့ထံ ယူဆောင်ကောင်းယူဆောင်ခဲ့အ့ံ၊ သို့မဟုတ် သင်တို့မီးလှုံဖို့ရာ မီးစတစ်ခုကို ယူခဲ့အ့ံဟု ဆို၏။
28|30|၃ဝ။	သူသည် မီးရှိသောနေရာသို့ ရောက်သောအခါ ကောင်းကြီးမင်္ဂလာနှင့်ပြည့်စုံသောလယ်ကွင်းရှိ ချိုင့်တစ်ခု၏ လက်ယာဘက်တွင် ပေါက်နေသောသစ်ပင်မှ သူ့အား ခေါ်သံကို ကြားရ၏၊ ထိုအသံက ဤသို့မိန့်တော်မူ၏၊ အို--မူစာ၊ မှတ်သားလော့၊ ငါသည် အနန္တစကြဝဠာများအရှင်၊ အလ္လာဟ်ဖြစ်တော်မူ၏။
28|31|၃၁။	သင်၏ လှံတံတောင်ဝှေးကို ပစ်ချလော့၊ ထို့နောက်လှံတံသည် မြွေနဂါးကဲ့သို့ တွန့်လိမ်နေသည်ကို မြင်သောအခါ သူသည် အတင်းထွက်ပြေး၏၊ ထိုအခါသူ့ထံ ဗျာဒိတ်တော်လာသည်မှာ အို--မူစာ၊ အနားချဉ်းကျပ်လော့၊ မကြောက်လင့်၊ မှတ်သားလော့၊ သင်သည် လုံခြံုချမ်းသာမှုကို ရရှိပြီး သူတို့ဘောင်တွင် ပါဝင်၏။
28|32|၃၂။	သင်၏လက်ကို သင်၏ဝတ်ရုံရင်ဘတ်အတွင်းသို့ သွင်းလော့၊ ထိုလက်သည် တောက်ပသောလက်ဖြူဖြစ်လာ လိမ့်မည်။ သင်၏ စိတ်နှလုံးကို ထိတ်လန့်ခြင်းမှ ကာကွယ်လော့၊ ဤအ့ံဖွယ်နှစ်ပါးသည် သင်တို့၏အရှင်သခင်က ဖွာရောမင်းနှင့် သူ၏မှုးမတ်တို့အား ပြသဖို့ရာ ပေးသနားတော်မူသောသက်သေခံချက်ကြီးနှစ်ချက်ပေတည်း၊ မှတ်သားလော့၊ သူတို့သည် ဒုစရိုက်မကောင်းမှုတွင် နစ်မြောနေသူများဖြစ်ကြ၏။
28|33|၃၃။	ထိုအခါမူစာက အို--အကျွနု်ပ်၏အရှင်သခင်၊ အကျွနု်ပ်သည် ဖွာရောမင်း၏လူတစ်ယောက်ကို အမှန်ဧကန် သတ်ပြီးပါပြီ၊ သူတို့သည် အကျွနု်ပ်ကို သတ်ဖြတ်ကြမည်ကို စိုးရိမ်ပါ၏။
28|34|၃၄။	အကျွနု်ပ်၏အစ်ကိုဟာရွန်သည် အကျွနု်ပ်ထက် စကားပြောကောင်းပါသည်၊ ထို့ကြောင့်အကျွနု်ပ်ကို ကူညီဖို့ရာ သူ့အား အကျွနု်ပ်နှင့်အတူတကွထည့်တော်မူပါ၊ သူတို့သည် အကျွနု်ပ်အား မုသားသမားဟု စွပ်စွဲမည်ကို အကျွနု်ပ်အမှန်ပင်ကြောက်လှပါ၏ဟု လျှောက်၏။
28|35|၃၅။	အလ္လာဟ်အရှင်မြတ်က အို--မူစာ၊ ငါသည် သင့်အား သင်၏အစ်ကိုအားဖြင့် အားဖြည့်တင်းတော်မူမည်၊ ထို့အပြင်ငါသည် သင်တို့ညီနောင်တို့အား ဘုန်းတန်ခိုးပေးသနားတော်မူမည်၊ သင်၏နိမိတ်လက္ခဏာအ့ံဖွယ် တို့ကြောင့် သူတို့သည် သင်တို့အား ဥပါဒ်ပြုရန် သင်တို့အပါးသို့ ချဉ်းကပ်နိုင်ကြမည်မဟုတ်၊ သင်တို့နှစ်ဦး နှင့်တကွ သင်တို့၏နောက်လိုက်တို့သည် အောင်နိုင်သူများဖြစ်ကြလတ့ံဟု ဗျာဒိတ်ပေးတော်မူ၏။
28|36|၃၆။	သို့သော်တမန်တော်မူစာသည် ငါ၏ထင်ရှားသောနိမိတ်လက္ခဏာတော်များကို သူတို့ထံ ယူဆောင်လာသောအခါ သူတို့က ဤအရာသည် ဘာမျှမဟုတ်၊ သူဖန်ဆင်းသောဝိဇ္ဇာအတတ်သာဖြစ်၏၊ ဤအကြောင်းအရာများကို ရှေးလူကြီးမိဘများလက်ထက်တွင် ရှိကြောင်းကို အကျွနု်ပ်တို့သည် မကြားဖူးချေဟု ဆိုကြ၏။
28|37|၃၇။ ထိုအခါတမန်တော်မူစာသည် ဤသို့ဟောကြား၏၊ အကျွနု်ပ်၏အရှင်သခင်သည် မိမိအထံတော်မှ လမ်းညွှန်တော် ကို ယူဆောင်လာသူအဘယ်သူဖြစ်သည်ကို အသိဆုံးဖြစ်တော်မူ၏၊ ထို့အပြင်အဘယ်သူ၏အကျိုးဆက်သည် သုခနိဗ္ဗာန်ဖြစ်မည်ကိုလည်း အသိဆုံးဖြစ်တော်မူ၏၊ မှတ်သားကြလော့၊ မတရားမှုကျူးလွန်သူတို့သည် အောင်မြင် ကြလိမ့်မည်မဟုတ်ချေ။
28|38|၃၈။	ထိုအခါဖွာရောမင်းက အမတ်တို့ ငါအရှင်မင်းမြတ်မှတပါး သင်တို့၌ ဘုရားရှိသည်ကို ငါမသိချေ၊ ထို့ကြောင့် အို--ဟာမန်၊ မြေကို ဖုတ်ဖို့ရာ ငါ့ကို မီးဖိုပေးလော့၊ ငါသည် မူစာ၏ဘုရားကို ကြည့်ရှုဖို့ရာ ငါ့အား အလွန်မြင့်စွင့်သောမျှော်စင်တစ်ခုကို ဆောက်ပေးလော့၊ မှတ်သားကြလော့၊ ငါသည် သူ့အား လူလိမ်လူကောက် တို့ဘောင်တွင် အပါအဝင်ဟု ယူဆ၏ဟု အမိန့်ပေး၏။
28|39|၃၉။	ထိုမင်းနှင့်တကွ အသင်သားစစ်သည်တပ်အလုံးတို့သည် မြေပေါ်၌ ဝင့်ဝါပလွှားအထင်ကြီး၍ မတရားမှုကိုသာ ပြုနေကြကုန်၏၊ သူတို့သည် သူတို့ကို ငါ့ထံသို့ မည်သည့်အခါမှ ပြန်ယူခဲ့မည်မဟုတ်ဟု ထင်မှတ်ကြ၏။
28|40|၄ဝ။	ထို့ကြောင့်ငါသည် ထိုမင်းနှင့် ၎င်း၏စစ်သည်တော်များကို ဖမ်းဆီးပြီးလျှင် ပင်လယ်ထဲတွင် စွန့်ပစ်ထားတော်မူ၏၊ မတရားမှုကျူးလွန်သူတို့၏ အကျိုးဆက်သည် မည်သည့်ဖြစ်သည်ကို သင်တို့ကြည့်ရှုကြလော့။
28|41|၄၁။	ထို့အပြင်ငါသည် သူတို့အား အဝီစိငရဲမီးထဲသို့ ဖိတ်ခေါ်သောသူတို့၏ စံနမူနာဖြစ်တော်မူ၏၊ သူတို့သည် ရှင်ပြန်ထမြောက်ရသောနေ့တော်ကြီး၌ အကူအညီရကြမည်မဟုတ်ချေ။
28|42|၄၂။	ထို့အပြင်ဤလောက၌ ငါ၏ကျိန်ဆဲတော်မူခြင်းကို ထိုသူတို့နောက်က ထက်ချပ်မကွာလိုက်စေတော်မူ၏၊ ရှင်ပြန် ထမြောက်ရသောနေ့တော်ကြီး၌ ထိုသူတို့သည် မုန်းတီးဖွယ်ကောင်းသောသူတို့ဘောင်တွင် ပါဝင်ကြရလတ့ံ။
28|43|၄၃။	ထို့အပြင်ရှေးအသင်းသားများကို ကွပ်မျက်စီရင်တော်မူပြီးနောက် ငါသည် တမန်တော်မူစာအား ကျမ်းတော် တစ်စောင်ကို ချပေးသနားတော်မူ၏၊ ထိုကျမ်းတော်သည် လူသားတို့အတွက် ခိုင်လုံထင်ရှားသောသက်သေ သာဓကတော်များ၊ လမ်းညွှန်တော်နှင့် ကောင်းကြီးမင်္ဂလာတော်ဖြစ်၏၊ ထိုသို့ချပေးတော်မူခြင်းမှာ လူသားတို့ တွေးတောဆင်ခြင်ကောင်း ဆင်ခြင်ဖို့ရာဖြစ်၏။
28|44|၄၄။	အို--မိုဟမ္မဒ်၊ ငါသည် တမန်တော်မူစာအား ပညတ်ဗျာဒိတ်တော်ကို ရှင်းလင်းဖော်ပြတော်မူသောအခါ၌ တူစီနာတောင်၏ အနောက်ဘက်တွင် သင်မရှိချေ၊ ထိုအခါရှိသောသူတို့အထဲတွင် သင်မရှိချေ။
28|45|၄၅။	သို့သော်ငါသည် လူသားအဆက်ဆက်ကို ဖန်ဆင်းတော်မူ၏၊ သူတို့သည် အသက်ရှည်စွာရှင်နေကြကုန်ရကုန်၏၊ ထို့အပြင်သင်တမန်တော်သည် မဒယန်မြို့သူမြို့သားတို့အား ငါ၏ဗျာဒိတ်တော်ကို ရွတ်ဖတ်ပြောဟော၍ သူတို့နှင့် အတူတကွနေခဲ့သူမဟုတ်ချေ၊ သို့သော်ငါသည် လူသားတို့ထံ တမန်တော်များကို ဆက်လက်၍ စေလွှတ် တော်မူ၏။
28|46|၄၆။	ထို့အပြင်ငါခေါ်တော်မူသောအခါ သင်တမန်တော်သည် တူစီနာတောင်အပါးတွင် မရှိချေ၊ သို့သော်ဤအကြောင်း အရာများသည် သိရခြင်းမှာ သင်၏အရှင်သခင်၏ ကောင်းကြီးမင်္ဂလာတော်တစ်ပါးပင်ဖြစ်၏၊ ဤအကြောင်းအရာ များမှာ သင်ပွင့်မလာမီ တမန်တော်တစ်ဦးတစ်ယောက်ကိုမျှ မရသေးသောလူမျိုးအား သင်သည် သတိပေး တရားအမြိုက်ဆေးကို တိုက်ကျွေးဖို့ရာဖြစ်၏၊ သို့ဟောပြောသွန်သင်လျှင် သူတို့သည် တရားအလင်းရောင်ကို ရကောင်းရလိမ့်မည်။
28|47|၄၇။	သို့မဟုတ်လျှင် ထိုသူတို့သည် သူတို့၏လက်များက တင်ကြိုပို့ထားသောအမှုများကြောင့် ဘေးဥပါဒ်အထိခံကြ ရလျှင် အို--အကျွနု်ပ်တို့၏ အရှင်သခင်၊ အကျွနု်ပ်တို့သည် အရှင်၏ ပညတ်တော်များကို လိုက်နာဆောင်ရွက်၍ ယုံကြည်သူများဖြစ်စေခြင်းငှာ အရှင်သည် အကျွနု်ပ်တို့ထံသို့ တမန်တော်ကို အဘယ်ကြောင့်စေလွှတ်တော်မမူပါ သနည်းဟု သူတို့သည် ငါ့အား တင်လျှောက်ခဲ့ချေလတ့ံ။
28|48|၄၈။	သို့သော်ငါ့အထံတော်မှ သစ္စာတရားတော်သည် သူတို့ထံကျရောက်လာသောအခါ သူတို့က တမန်တော်မူစာအား ပေးသနားတော်မူသောကျမ်းတော်မြတ်နှင့်တူသောကျမ်းတော်ကို သူ့အား အဘယ်ကြောင့် ပေးသနားတော် မမူသနည်းဟု ဆိုကြကုန်၏၊ သူတို့သည် ရှေးကာလက မူစာအား ပေးသနားတော်မူသော ကျမ်းတော်ကို မယုံကြည်သည်သာမဟုတ်လော၊ ထိုသူတို့က ဤဝိဇ္ဇာအတတ်နှစ်ခုသည် တစ်ခုကို တစ်ခုက အချင်းချင်း ထောက်ခံကြသည်ဟု ပြောကြ၏၊ ထို့အပြင်သူတို့က မှတ်သားကြလော့၊ ငါတို့သည် ထိုဝိဇ္ဇာအတတ်နှစ်ခုစလုံးကို မယုံကြည်သူများဖြစ်ကြ၏ဟု ဆိုကြကုန်၏။
28|49|၄၉။	အို--မိုဟမ္မဒ၊ သင်သည် ထိုသူတို့အား ဟယ်-အချင်းတို့၊ သင်တို့သည် အမှန်စကားကို ဆိုကြလျှင် ဤကျမ်း တော်မြတ်နှစ်စောင်ထက် သာလွန်ထင်ရှားမွန်မြတ်သောအဆုံးအမတော်တစ်စောင်ကို အကျွနု်ပ်ယုံကြည်လိုက်နာ ဖို့ရာ အလ္လာဟ်အရှင်မြတ်အထံတော်မှ သင်တို့ယူဆောင်ခဲ့လော့ဟု ပြောဆိုလော့။
28|50|၅ဝ။	သူတို့သည် စကားမတုံ့ပြန်လျှင် သူတို့သည် မိမိတို့မက်မောခြင်းများနောက်သို့ တကောက်ကောက်လိုက်သူများ ဖြစ်ကြသည်ဟု သင်မှတ်သားလော့၊ အရှင်မြတ်၏ အဆုံးအမတော်မရှိပဲလျက် မိမိ၏အလိုဆန္ဒကို လိုက်သော သူထက် သာလွန်၍ တရားလမ်းကြောင်းမှ ဝေးကွာသူအဘယ်သူနည်း၊ မှတ်သားလော့၊ အလ္လာဟ့်အရှင်မြတ် သည် မကောင်းမှုပြုကျင့်နေသူတို့အား လမ်းညွှန်ပြတော်မမူချေ။
28|51|၅၁။	သူတို့အသိတရားရရှိစိမ့်သောငှာ ငါသည် စကားတော်ကို သူတို့ထံရောက်စေတော်မူ၏။
28|52|၅၂။	ဤကျမ်းတော်အလျင် အကြင်သူတို့အား ငါသည် စကားတော်ကို သူတို့ထံရောက်စေတော်မူ၏။၊ ထိုသူတို့သည် ကျမ်းမြတ်ကုရ်အာန်၌ ယုံကြည်ကြ၏။
28|53|၅၃။	ထို့အပြင်ကျမ်းမြတ်ကုရ်အာန်ကို သူတို့အား ရွတ်ဖတ်ပြသောအခါ ချပေးတော်မူ၏၊ ထိုသူတို့သည် ကျမ်းမြတ် ကုရ်အာန်၌ ယုံကြည်ကြ၏၊ မှတ်သားကြလော့၊ ထိုကျမ်းတော်သည် အကျွနု်ပ်တို့၏ အရှင်သခင်အထံတော်မှ သစ္စာတရားတော်တည်း၊ မှတ်သားကြလော့၊ ဤကျမ်းတော်ကို ချပေးသနားမမူမီကာလပင်လျှင် အကျွနု်ပ်တို့ သည် အရှင်မြတ်အား ကျိုးနွံနာခံသောသူတို့ဘောင်တွင် ပါဝင်ကြ၏။
28|54|၅၄။	ဤသူတို့သည် ဆုတော်နှစ်ဆထမ်းပိုးရရှိကြလိမ့်မည်၊ အကြောင်းမူကားသူတို့၌ ခန္တီပါရမီရှိကြ၏၊ သူတို့သည် မကောင်းမှုကို ကောင်းမှုဖြင့် တုံ့ပြန်ကြ၏၊ ငါအရှင်မြတ်ပေးသနားတော်မူသောစည်းစိမ်ဥစ္စာမှ သုံးစွဲကြ၏။
28|55|၅၅။	သူတို့သည် အကျိုးမရှိ၊ သိမ်ဖျင်းသောစကားကို ကြားရသောအခါ ထိုစကားဖျင်းမှ ထွက်ခွာသွားကြ၏၊ ထို့နောက်ဟယ်-အချင်းတို့၊ အကျွနု်ပ်တို့အတွက် အကျွနု်ပ်တို့၏ပြုကျင့်မှုများ၊ သင်တို့အတွက် သင်တို့၏ပြုကျင့်မှု များဖြစ်ကြ၏၊ သင်တို့အပေါ်သို့ အေးချမ်းသာယာမှုသက်ရောက်ပါစေသော်ဝ်၊ ငါတို့သည် အသိပညာမရှိသူတို့ကို မလိုလားကြဟု ဆိုကြကုန်၏။
28|56|၅၆။	မှတ်သားလော့၊ အို--မိုဟမ္မဒ်၊ သင်သည် သင်ချစ်ခင်စုံမက်သူအား လမ်းပြသသည်မဟုတ်၊ အလ္လာဟ်အရှင် မြတ်သာလျှင် အရှင်လမ်းပြလိုတော်မူသောသူအား လမ်းညွှန်ထား၏၊ ထို့အပြင်အရှင်မြတ်သည် လမ်းမှန်လိုက်သူ တို့ကို အသိဆုံးဖြစ်တော်မူ၏။
28|57|၅၇။	ထို့အပြင်သူတို့က အို--မိုဟမ္မဒ်၊ အကယ်၍ အကျွနု်ပ်တို့သည် သင်နှင့်တကွလမ်းညွှန်တော်ကို လိုက်နာပါလျှင် အကျွနု်ပ်တို့သည် မိမိနေထိုင်ရာအရပ်မှ နှင်ထုတ်ခြင်းကို ခံကြရလတ့ံဟု ဆိုကြ၏၊ ငါသည် သူတို့အဖို့အရာ ဘေးမဲ့ဋ္ဌာနီအစစ်ကို သတ်မှတ်ထားတော်မူပြီးပြီမဟုတ်လော၊ ထိုအရပ်ဒေသသို့ ငါ့အထံတော်မှ စားနပ်ရိက္ခာ တော်ဖြစ်သောထွက်ကုန်အပေါင်းတို့ကို ရောင်းဝယ်ဖောက်ကားဖို့ရာ ယူဆောင်လာကြ၏၊ သူတို့အနက်များလှ စွာသောသူတို့သည် မသိကြချေ။
28|58|၅၈။	မိမိတို့၏ အသက်မွေးဝမ်းကြောင်းအတွက် ကျေးဇူးမသိတတ်သော၊ များလှစွာသောလူမျိုးစုတို့ကို ငါသည် ဖျက်ဆီးတော်မူလေပြီ၊ သူတို့၏နေရာအိုးအိမ်များသည် ထိုမှာဤမှာ ရှိကြ၏၊ သူတို့ပျောက်ကွယ်သွားပြီးသည့် နောက် ထိုနေရပ်၌ လူအနည်းငယ်သာနေထိုင်ကြ၏၊ ငါသာလျှင် သူတို့၏အမွေစားအမွေခံဖြစ်တော်မူ၏။
28|59|၅၉။	အို--တမန်တော်၊ သင်၏အရှင်သခင်သည် မည်သည့်မြို့ရွာနယ်ပယ်တို့မှ ထိုနယ်ပယ်၏ မြို့တော်သို့ ငါ၏ ပညတ်တော်များကို ရွတ်ဖတ်ဟောပြောသည့်တမန်တော်တစ်ပါးမျှ စေလွှတ်တော်မမူပဲ ဖျက်ဆီးတော်မမူချေ၊ ထို့အပြင်ငါသည် မြို့ရွာနယ်ပယ်တစ်ခုကို ၎င်းတွင် မှီတင်းနေထိုင်သူတို့သည် မကောင်းမှုကို မကျူးလွန်ပဲ ဖျက်သိမ်းတော်မမူချေ။
28|60|၆ဝ။	ထို့အပြင်သင်တို့အား ပေးသနားတော်မူသောအရာတို့သည် ဤလောကီဘဝ၏ စည်းစိမ်ချမ်းသာနှင့် တန်ဆာ ပလာသာဖြစ်၏၊ သို့သော်အလ္လာဟ်အရှင်မြတ်အထံတော်၌ရှိသည့်အရာတို့မူကား သာလွန်မြင့်မြတ်၍ တည်မြဲ၏၊ သို့ပါလျက်သင်တို့တွင် အသိဉာာဏ်မရှိကြသလော။
28|61|၆၁။	အကြင်သူအား ငါသည် မြင့်မြတ်သောကတိဗျာဒိတ်တော်ကို ပေးတော်မူအ့ံ၊ ထိုသူသည် ထိုကတိသစ္စာတော် သည် အမှန်အကန်တည်သည်ကို တွေ့ရအ့ံ၊ အကြင်သူအား ငါသည် လောကီစည်းစိမ်ချမ်းသာကို ခေတ္တခဏ ခံစားခွင့်ပြုအ့ံ၊ ထိုသူသည် ရှင်ပြန်ထမြောက်ရသောနေ့တော်ကြီး၌ အစစ်အဆေးခံရသောသူတို့ထဲတွင် အပါအဝင် ဖြစ်ရလိမ့်မည်၊ ဤလူမျိုးနှစ်ဖုံသည် ထပ်တူထပ်မျှသာဖြစ်ကြသလော။
28|62|၆၂။	ထိုနေ့တော်ကြီး၌ အရှင်မြတ်သည် သူတို့အား ခေါ်တော်မူပြီးလျှင် နင်တို့က ငါ၏ဘက်စပ်သူဟု ယူဆသော ဘုရားတုများသည် အဘယ်မှာနည်းဟု မေးတော်မူလတ့ံ။
28|63|၆၃။	ထိုအခါငါ၏ ကတိဗျာဒိတ်တော်အတိုင်း မှန်ကန်စွာခံရမည့်သူများက အို--အကျွနု်ပ်တို့၏ အရှင်သခင်၊ ဤလူ များသည် အကျွနု်ပ်တို့လမ်းမှားသို့ သွေးဆောင်ယူသွားသောသူများဖြစ်ကြပါ၏၊ အကျွနု်ပ်တို့သည် မိမိကိုယ်ကို လမ်းမှားသို့ ရောက်စေသကဲ့သို့ သူတို့ကိုလည်း လမ်းမှားသို့ သွေးဆောင်ယူသွားကြပါ၏၊ အရှင်မြတ်၏ မျက်မှောက်တော်တွင် အကျွနု်ပ်တို့သည် မိမိတို့အပြစ်ကင်းစင်ကြောင်းကို တင်လျှောက်ပါ၏၊ သူတို့သည် အကျွနု်ပ်တို့အား ခဝပ်ကိုးကွယ်ခြင်းမပြုပါဟု တင်လျှောက်ကြလတ့ံ။
28|64|၆၄။	ထိုအခါသူတို့က ဟယ်-သူမိုက်တို့၊ နင်တို့သည် အရှင်မြတ်နှင့်တွဲဘက်ထားသောသင်တို့၏ဘုရားတုများ၌ ခဝပ်ဆုတောင်းကြလော့ဟု ဗျာဒိတ်တော်ပေးတော်	မူလတ့ံ၊ သူတို့လည်း ဆုတောင်းကြလတ့ံ၊ သို့သော်ဘုရား ပျက်တို့က အဖြေမပေးချေ၊ ထိုသူတို့သည် ငရဲမီးကိုသာ မြင်ကြရလတ့ံ၊ သူတို့သည် လမ်းမှန်ကို ရခဲ့လျှင် ကောင်းလေစွ။
28|65|၆၅။	ထို့အပြင်နေ့တော်ကြီး၌ အလ္လာဟ်အရှင်မြတ်သည် ထိုသူမိုက်တို့အား ခေါ်တော်မူလျက် မိစ္ဆာမိုက်တို့၊ နင်တို့သည် ငါစေလွှတ်တော်မူသောတမန်တော်တို့အား အဘယ်အဖြေကို ပေးကြလေသနည်းဟု မေးတော်မူလတ့ံ။
28|66|၆၆။	ထိုနေ့တော်ကြီး၌ ထိုသူတို့သည် မည်သည့်အကြောင်းကိုမှ သတိမရ၊ တွေဝေမိန်းမောနေကြလတ့ံ၊ ထို့အပြင် သူတို့သည် အချင်းချင်းမေးမြန်းနှုတ်ဆက်ကြမည်မဟုတ်ချေ။
28|67|၆၇။	သို့သော်အကြင်သူသည် မိမိအပြစ်ကို နောင်တရအ့ံ၊ ဘုရားတရားကို ယုံကြည်အ့ံ၊ အမှန်ကို ပြုအ့ံ၊ ထိုသူသည် အောင်မြင်သူများအထဲမှ ဖြစ်ကောင်းဖြစ်လိမ့်မည်။
28|68|၆၈။	တမန်တော်၊ သင်၏ အရှင်သခင်သည် မိမိအလိုတော်ရှိရာနှင့် ရွေးချယ်နှစ်သက်တော်မူရာကို ဖြစ်စေတော်မူ၏၊ သူတို့မှာ ရွေးချယ်ခွင့်မရှိချေ၊ အလ္လာဟ်အရှင်မြတ်သည် ချို့တဲ့ခြင်းကင်းသောအနန္တဂုဏ်တော်ရှင်ဖြစ်တော်မူပါ၏၊ မိစ္ဆာမိုက်တို့တွဲဖက်သောဘုရားတုဘုရားယောင်များထက် သာလွန်မြင့်မြတ်တော်မူ၏။
28|69|၆၉။	ထို့အပြင်သင်၏အသက်သခင်ကျေးဇူးရှင်သည် ထိုမိစ္ဆာယုတ်တို့၏ မိမိတို့စိတ်နှလုံးတွင် ဖုံးကွယ်ထားသော အရာ၊ သူတို့ထုတ်ဖော်ပြောသောအရာအလုံးစုံကို အကြွင်းမဲ့သိတော်မူ၏။
28|70|၇ဝ။	ထို့အပြင်အလ္လာဟ်အရှင်မြတ်သည် အရှင်သခင်ဖြစ်တော်မူ၏၊ အရှင်မြတ်မှတပါး အခြားအရှင်သခင်မရှိချေ၊ ဤဘဝ၊နောင်ဘဝတွင် ချီးမွမ်းခြင်းအပေါင်းတို့သည် အရှင်မြတ်၏ အရာသာလျှင်ဖြစ်၏၊ စိုးမုုိအုပ်ချုပ်ခြင်း တည်ရာသည် အရှင်မြတ်သာလျှင်ဖြစ်ပါ၏၊ သင်တို့အားလုံးသည် အရှင်မြတ်ထံသို့ ပြန်အပို့ခံရကြမည်သာတည်း။
28|71|၇၁။	တမန်တော်ဟောကြားလော့၊ ဟယ်-အချင်းတို့၊ သင်တို့သည် ဤအကြောင်းကို စဉ်းစားဆင်ခြင်ပြီးကြသလော၊ အကယ်၍အလ္လာဟ်မအရှင်မြတ်သည် ရှင်ပြန်ထမြောက်ရသောနေ့တော်ကြီးတိုင်အောင် သင်တို့အဖို့ရာ ညဉ့်ကို မပြတ်မလပ်အစဉ်တည်စေတော်မူခဲ့ပါလျှင် အရှင်မြတ်မှတပါး အဘယ်ဘုရားသည် နေ့အလင်းရောင်ကို သင်တို့ အား ပေးနိုင်အ့ံနည်း၊ ထို့ကြောင့်သင်တို့သည် ကြားနာကြမည်မဟုတ်လော။
28|72|၇၂။	တမန်တော်ဟောကြားလော့၊ ဟယ်-အချင်းတို့၊ သင်တို့သည် ဤအကြောင်းအရာကို စဉ်းစားဆင်ခြင်ပြီး ကြသလော၊ အကယ်၍အလ္လာဟ်အရှင်မြတ်သည် သင်တို့အဖို့အရာနေ့ကို ရှင်ပြန်ထမြောက်ရသောနေ့တော်ကြီး တိုင်အောင် မပြတ်မစဲတည်စေတော်မူပါလျှင် အလ္လာဟ်အရှင်မြတ်မှတပါး အဘယ်ဘုရားသည် သင်တို့အိပ်စက် အမောဖြေရန် ညဉ့်ကို ဖန်ဆင်းနိုင်အံ့နည်း၊ ထို့ကြောင့်သင်တို့သည် မြင်ကြမည်မဟုတ်လော။
28|73|၇၃။	အလ္လာဟ်အရှင်မြတ်သည် မိမိ၏ကောင်းကြီးမင်္ဂလာတော်အနန္တများအနက် ညဉ့်နှင့်နေ့ကို သင်တို့အဖို့အရာ ဖန်ဆင်းတော်မူ၏၊ ညဉ့်သည် သင်တို့အိပ်စက်အမောဖြေရန်အတွက်၊ နေ့သည် သင်တို့အရှင်မြတ်၏ ကျေးဇူး တော်ကို ရှာမီးရန်အတွက်ဖြစ်၏၊ ယင်းသို့စီရင်ခြင်းသည် သင်တို့ကျေးဇူးသိကောင်းသိဖို့ရာဖြစ်၏။
28|74|၇၄။	နေ့တော်ကြီး၌ အလ္လာဟ်အရှင်မြတ်သည် သူတို့အား ခေါ်တော်မူပြီးလျှင် အမိုက်ကောင်တို့၊ နင်တို့သည် ငါနှင့်တွဲဖက်သောဘုရားဟု ရမ်းဆထင်မှတ်သောအရာတို့သည် အဘယ်မှာနည်း။
28|75|၇၅။	ထို့အပြင်ငါသည် လူမျိုးတိုင်းလူမျိုးတိုင်းမှ သက်သေတစ်ယောက်စီကို ခေါ်ထုတ်ပြီးလျှင် နင်တို့၏အကိုးအကား သက်သေခံချက်ကို တင်ပြလော့ဟု ဗျာဒိတ်ပေးတော်မူလတံ့၊ ထိုအခါသူတို့သည် သစ္စာတရားတော်မှာ အလ္လာဟ် အရှင်မြတ်၌သာ ရှိကြောင်းကို သိကြရလတ့ံ၊ သူတို့ဖန်တီးသောဘုရားများသည် သူတို့အား အကျိုးလုံးဝပေး လိမ့်မည်မဟုတ်ချေ။
28|76|၇၆။	ကာရွန်ဆိုသူသည် တမန်တော်မူစာ၏ လူများထဲမှ ဖြစ်၏၊ သို့သော်သူသည် မိမိလူများကို နှိပ်စက်၏၊ ထို့ အပြင်ငါသည် သူ့အား အလွန်များပြားလှစွာသောဥစ္စာပစ္စည်းရွှေငွေကို ပေးသနားတော်မူလေ၏၊ ထိုဥစ္စာရတနာ တို့သည် များပြားလှသဖြင့် ၎င်းတို့ကို ခွန်အားဗလကြီးသောစစ်တပ်တစ်တပ်ပင်လျှင် ခဲယဉ်းစွာနှင့်သယ်ပိုး ထမ်းဆောင်ကြရ၏၊ ၎င်း၏အမျိုးသားတို့က သူ့အား အို-ကာရွန်၊ အထူးဝမ်းမြောက်ဝမ်းသာမရှိလင့်၊ မှတ်သား လော့၊ အလ္လာဟ်အရှင်မြတ်သည် ဥစ္စာဂုဏ်မောက်သူကို မြတ်နိုးတော်မမူချေ။
28|77|၇၇။	သို့သော်သင်သည် မိမိိအား အရှင်မြတ်ပေးသနားတော်မူသောစည်းစိမ်ချမ်းသာကို အရင်းအနှီးပြု၍ နောင် တမလွန်ဘဝတွင် နေထိုင်ဖို့ရာ ဗိမာန်ရှာမီးလော့၊ သင်၏လောကီစည်းစိမ်ကာမဂုဏ်ဝေစုကိုလည်း မစွန့်လွှတ် လင့်၊ အလ္လာဟ်အရှင်မြတ်သည် သင့်ကို သနားကြင်နာသကဲ့သို့ သင်လည်း သူတပါးအား ကရုဏာသက်လော့၊ သင်သည် ကမ္ဘာမြေပေါ်တွင် ဒုစရိုက်မကောင်းမှုကို အားမထုတ်လင့်၊ မှတ်သားလော့၊ အလ္လာဟ်အရှင်မြတ်သည် မတရားမှုပွားများသူတို့ကို နှစ်သက်တော်မမူချေဟု ဆုံးမကြ၏။
28|78|၇၈။	ထိုအခါသူက အို-အချင်းတို့၊ ငါသည် မိမိအတတ်ပညာအစွမ်းကြောင့်သာ ထိုဥစ္စာရတနာများကို ရရှိ၏ဟု တုံ့ပြန်ပြောဆို၏၊ သူသည် မိမိထက်သာလွန်ခွန်အားကြီးမား၍ အခြွေအရံပေါများသောသူ့အလျင်ကျသော လူဟောင်းအဆက်အနွယ်အမြောက်အများကို ထောင်းထောင်းကြေအောင်ဖျက်ဆီးတော်မူကြောင်းကို မသိ သလော၊ ဒုစရုက်ကောင်များအား မိမိတို့ကျူးလွန်သောအပြစ်များအကြောင်းကို စစ်ကြောမည်မဟုတ်ချေ။
28|79|၇၉။	ထို့နောက်ကာရွန်သည် မိမိ၏အမျိုးသားတို့ရှေ့သို့ ခမ်းနားကြီးကျယ်စွာတန်ဆာဆင်ယင်၍ ထွက်လာ၏၊ ဤ လောကီစည်းစိမ်ကာမဂုဏ်ကို တပ်မက်မောသောသူတို့က ငါတို့ကို ကာရွန်အား ပေးသနားတော်မူသော စည်းစိမ်ချမ်းသာကဲ့သို့ သနားတော်မူပါလျှင် တော်လေစွ၊ မှတ်သားကြလော့၊ သူသည် အလွန်ထူးချွန်သော ကံရှင်ဖြစ်၏ဟု ချီးကျူးကြ၏။
28|80|၈ဝ။	သို့သော်ပညာဉာာဏ်ရှိသူတို့က ဟယ်-အချင်းတို့၊ သင်တို့သည် ပျက်စီးခြင်းဒုက္ခသို့ ဆိုက်ရောက်ရာသာတည်း၊ ယုံကြည်လျက် ကုသိုလ်ကောင်းမှုအားထုတ်သူအား အလ္လာဟ်အရှင်မြတ်ပေးသနားတော်မူသည့်ဆုတော်သည် ၎င်းဥစ္စာရတနာတို့ထက် မြင့်မြတ်၏၊ ထိုအကျိုးသုခကို ခန္တီပါရမီနှင့် သမာဓိခိုင်မြဲခြင်း၊ ဂုဏ်ရှိသူသာလျှင် ခံစားရမည်ဆိုကြ၏။
28|81|၈၁။	ထို့ကြောင့်ငါသည် ကာရွန်နှင့် ၎င်း၏တိုက်တာနေအိမ်ကို မြေမျိုစေတော်မူ၏၊ ထိုအခါသူ့အား အလ္လာဟ်အရှင် မြတ်၏ အပြစ်ဒဏ်တော်မှ ကယ်နှုတ်မည့်သူတစ်စုံတစ််ယောက်မျှမရှိချေ၊ ထို့အပြင်သူသည် မိမိကိုယ်ကို မိမိကယ်ဆယ်ခြင်းငှာ စွမ်းနိုင်သူတို့ဘောင်တွင် အပါအဝင်မဟုတ်ချေ။
28|82|၈၂။	ယမန်နေ့က သူ၏ချမ်းသာစည်းစိမ်ကို မက်မောသူတို့သည် နံနက်တွင် ဤသို့ဆိုကြကုန်၏၊ အမှန်ကိိုဆိုသော် အလ္လာဟ်အရှင်မြတ်သည် မိမိကျေးတော်မျိုးကျွန်တော်မျုုိးတို့အနက် အလိုတော်ရှိသူအား ရိက္ခာအစားအစာ ပေါများစေတော်မူ၏၊ အလိုတော်ရှိသူအား ရိက္ခာကျဉ်းမြောင်းစေတော်မူ၏၊ အကယ်၍အလ္လာဟ်အရှင်မြတ်သည် အကျွနု်ပ်တို့အား ကရုဏာပြတော်မမူပါလျှင် အရှင်မြတ်သည် အကျွနု်ပ်တို့ကိုလည်း မြေမျိုစေတော်မူမည်၊ အကယ်စင်စစ်မိစ္ဆာဒိဋ္ဌိများသည် မည်သည့်အခါမျှတိုးတက်ကြီးပွားမည်မဟုတ်ချေ။
28|83|၈၃။	နောင်တမလွန်ဗိမာန်ကြီးကိုမူကား ငါသည် ကမ္ဘာမြေအပေါ်ဝယ် ညှင်းပန်းနှိပ်စက်ခြင်းနှင့် မတရားညစ်ပတ်မှုကို မပြုကျင့်သူတို့အဖို့အရာ စီရင်ထားတော်မူ၏၊ ဤဗိမာန်သည် မကောင်းမှုတို့ကို ကြဉ်ရှောင်သူတို့၏ အကျိုးဆက် ပေတည်း။
28|84|၈၄။	အကြင်သူသည် သုစရိုက်ကောင်းမှုတစ်ပါးကို ခံစားရလတ့ံ၊ ထိုသူသည် မိမိကောင်းမှုထက် သာလွန်မြင့်မြတ် သောအကျိုးသုခကို ခံစားရလတ့ံ၊ ဒုစရိုက်မှုကျူးလွန်သူများမှာမူူကား ၎င်းတို့ပြုကျင့်အ့ံသောအကုသိုလ်ကံ အတိုင်းသာအပြစ်ဒုက္ခခံစားရလတံ့။
28|85|၈၅။	တမန်တော်မှတ်သားလော့၊ သင့်အား ကျမ်းမြတ်ကုရ်အာန်ကို ပညတ်တရားတော်အဖြစ်ဖြင့် ထုတ်ပြန်ပို့ချပေး သနားတော်မူသောအရှင်မြတ်သည် သင့်ကို မုချအမှန်သင့်နေရာသို့ တဖန်ပို့ဆောင်တော်မူလတ့ံ၊ တမန်တော် သင်ဟောကြာလော့၊ အကျွနု်ပ်၏ အသက်သခင်ကျေးဇူးရှင်သည် အဘယ်သူသည် လမ်းညွှန်တရားကို ယူဆောင် လာသည်၊ အဘယ်သူသည် သိသာထင်ရှားသောအမှားတွင် နစ်မွန်းနေသည်ကို အသိဆုံးဖြစ်တော်မူ၏။
28|86|၈၆။	တမန်တော် သင်သည် မိမိနှလုံးအိမ်၌ ကျမ်းမြတ်ကုရ်အာန်ကို ထင်ရှားစေတော်မူပါမည်ဟု မျှော်လင့်ခြင်းမရှိခဲ့ချေ၊ သို့သော်ကျမ်းတော်သည် သင်၏ အရှင်သခင်ထံမှ ကောင်းကြီးမင်္ဂလာတော်တစ်ပါးဖြစ်၏၊ ထို့ကြောင့်သင်သည် မည်သည့်အခါမှ မယုံကြည်သူတို့ကို ကူညီစောင်မသူမဖြစ်လင့်။
28|87|၈၇။	တမန်တော် အရှင်မြတ်၏နှုတ်ကပတ်တော်များမှ သင့်ထံသို့ ကျရောက်လာပြီးမှ မိစ္ဆာယုတ်တို့သည် သင့်အား ထိုနှုတ်ကပတ်တော်များမှ လှည့်မသွားအောင် မလှည့်စားစေလင့်၊ သို့သော်လူသားတို့အား သင်၏အရှင်သခင် ဘက်တော်သို့ ဖိတ်ခေါ်လော့၊ အရှင်မြတ်အား ဘက်စပ်သူတို့ဘောင်တွင် သင်မပါဝင်လင့်။
28|88|၈၈။	ထို့အပြင်သင်သည် အလ္လာဟ်အရှင်မြတ်နှင့်တွဲဖက်၍ မည်သည့်အရာကိုမျှ မကိုးကွယ်လင့်၊ အလ္လာဟ်အရှင်မြတ် မှတပါး အခြားအရှင်သခင်မရှိချေ၊ အရှင်မြတ်၏ မျက်နှာတော်မှတပါး ခပ်သိမ်းကုန်သောအရာဝထ္ထုတို့သည် အကုန်အစင်ပျက်စီးရမည်သာတည်း၊ တစ်ချက်လွှတ်အမိန့်တော်သည် အရှင်မြတ်၏အမိန့်တော်သာတည်း၊ အရှင်မြတ်ထံသို့ သင်တို့ကို ပြန်ပို့မည်သာတည်း။
29|1|၁။	''အလိ(ဖ်)လာမ်မီး(မ်)''။
29|2|၂။	အကျွနု်ပ်တို့သည် ယုံကြည်ကြပါသည်ဟု ဆိုရုံမျှနှင့် လူသားတို့အား မစမ်းသပ်ပဲ ချမ်းသာသုခတွင် စံစားစေတော် မူမည်ဟု သူတို့ထင်မှတ်ကြသလော။
29|3|၃။	မှတ်သားကြလော့၊ ငါသည် သင်တို့ထက်ရှေးကျသောလူဟောင်းများကို စုံစမ်းတော်မူ၏၊ ဤနည်းအားဖြင့် အလ္လာဟ်အရှင်မြတ်သည် ဟုန်မဆောင်သူများနှင့် ယုံကြည်ဟန်ဆောင်သူများကို ခြားနားသိတော်မူ၏။
29|4|၄။	သို့မဟုတ်မကောင်းမှုကျူးလွန်သူတို့သည် ငါအရှင်မြတ်အထံတော်မှ လွတ်အောင် ပြေးနိုင်မည်ဟု အထင်ရှိ ကြသလော၊ သူတို့ကြံစည်ဆုံးဖြတ်သမျှသည် သူတို့အတွက် မကောင်းမှုသာဖြစ်၏။
29|5|၅။	အကြင်သူသည် အလ္လာဟ်အရှင်မြတ်ကို မျက်ဝါးထင်ထင်ဖူးမြင်ဖို့ရာ မျှော်လင့်အ့ံ၊ ထိုသူအား အရှင်မြတ်၏ စစ်ကြောစီရင်တော်မူခြင်းမှာ အမှန်ပင်နီးကပ်လာသည်ကို သိစေလော့၊ အရှင်မြတ်သည် အရာရာကို အကြွင်းမဲ့ ကြားတော်မူသောအရှင်၊ သိတော်မူသောအရှင်ဖြစ်တော်မူ၏။
29|6|၆။	ထို့အပြင်အကြင်သူသည် ကြိုးစားအားထုတ်အ့ံ၊ ထိုုသူသည် မိမိအဖို့သာ ကြိုးစားသည်မည်၏၊ အကြောင်းမူကား အလ္လာဟ်အရှင်မြတ်သည် မိမိ၏ဘဏ္ဍာတော်များအား လုံးဝမှီခိုတော်မမူချေ။
29|7|၇။	အကြင်သူတို့သည် ယုံကြည်၍ ကုသိုလ်ကောင်းမှုပြုကျင့်အ့ံ၊ ငါသည် ထိုသူအား သူတို့၏ အကုသိုလ်မကောင်းမှု ကို လျော်ပစ်၍ မြင့်မြတ်သောကောင်းမှု၏ အကျိုးသုခကို ပေးသနားတော်မူမည်။
29|8|၈။	ငါသည် လူသားအား မိမိ၏မိဘနှစ်းပါးကို သနားကြင်နာရမည်ဟု ပညတ်တော်မူ၏၊ သို့သော်သူတို့က သင့်အား မိမိမသိသောအရာတို့ကို ငါနှင့်တွဲဖက်ရှိခိုးပူဇော်ခိုင်းသော် သင်သည် သူတို့စကားကို နားမထောင်လင့်၊ သင်တို့ အားလုံးသည် ငါ့အထံတော်သို့ ပြန်လာကြရမည်သာတည်း၊ ထိုအခါသင်တို့အား သင်တို့ပြုကျင့်လေ့ရှိသော အရာများကို ငါမိန့်ကြားတော်မူလတ့ံ။
29|9|၉။	ထို့အပြင်အကြင်သူတို့သည် ယုံကြည်၍ ကုသိုလ်ကောင်းမှုပြုကျင့်အ့ံ၊ ငါသည် ထိုသူတို့အား သူတော်စင်တို့ ဘောင်တွင် အမှန်ပင်ပါဝင်စေတော်မူမည်။
29|10|၁ဝ။	လူသားတို့တွင် အကျွနု်ပ်တို့သည် အလ္လာဟ်အရှင်မြတ်အား ယုံကြည်ပါ၏ဟု ဆိုသူရှိ၏၊ သို့သော်အကယ်၍ ငါအလ္လာဟ်အရှင်မြတ်အတွက် သူ့အား အနစ်နာခံစေလျှင် သူသည် လူသားတို့၏ ညှင်းဆဲနှိပ်စက်မှုကို အလ္လာဟ် အရှင်မြတ်ပေးတော်မူသောအပြစ်ဒဏ်ဟု ထင်မှား၏၊ ထို့နောက်သင်၏ အရှင်သခင်အထံတော်မှ အောင်နိုင်ခြင်း ကျရောက်လာသောအခါ သူတို့က ရှင်မိုဟမ္မဒ်၊ အကျွနု်ပ်တို့သည် သင်နှင့်ထက်ကြပ်မကွာအတူတကွမုချရှိကြ၏၊ အလ္လာဟ်အရှင်မြတ်သည် မိမိ၏ ကျေးကျွန်တို့၏ စိတ်နှလုံးအတွင်း ရှိရှိသမျှကို အကြွင်းမဲ့သိတော်မူသည် မဟုတ်လော။
29|11|၁၁။	အကယ်စင်စစ်အလ္လာဟ်အရှင်မြတ်သည် ယုံကြည်သူတို့ကို မုချသိတော်မူ၏၊ ယုံကြည်ဟန်ဆောင်သူတို့ကိုလည်း အမှန်သိတော်မူ၏။
29|12|၁၂။	မိစ္ဆာဒိဋ္ဌိတို့က ယုံကြည်သူတို့အား ဟယ်-အချင်းတို့၊ ငါတို့အယူဝါဒကို လိုက်နာကျင့်ကြံလော့၊ ငါတို့သည် သင်တို့အစား သင်တို့၏အပြစ်ကို မုချဧကန်ခံကြမည်ဟု ဆိုကြ၏၊ သူတို့သည် သူတို့၏အပြစ်အနည်းငယ်မျှ မခံနိုင်ကြချေ၊ မှတ်သားကြလော့၊ သူတို့သည် မုသားကောင်များဖြစ်ကြ၏။
29|13|၁၃။	သို့သော်ထိုသူတို့သည် မိမိတို့၏ဝန်ထုပ်ဝန်ပိုးများကို ထမ်းဆောင်ကြရမည်၊ မိမိတို့ဝန်ထုပ်အပြင် အခြားအထုပ် အပိုးများကိုလည်း မုချဧကန်ထမ်းဆောင်ကြရမည်၊ ထို့အပြင်ရှင်ပြန်ထမြောက်ရသောနေ့တော်ကြီး၌ သူတို့သည် ၎င်းတို့ဖန်တီးသောအမှုများနှင့်စပ်လျဉ်း၍ စစ်ကြောစီရင်တော်မူခြင်းကို အမှန်အကန်ခံကြရလိမ့်မည်။
29|14|၁၄။	ငါသည် တမန်တော်နူဟိုအား သူ၏အမျိုးသားတို့ထံ ငါ၏ တမန်တော်အဖြစ်ဖြင့် မုချစေလွှတ်တော်မူ၏၊ သူ သည် ထိုသူများနှင့်အတူတကွ နှစ်ပေါင်းတစ်ထောင်တွင် ငါးဆယ်လျော့တိုင်အောင်နေ၏၊ ထို့နောက်သူတို့သည် အကုသိုလ်မကောင်းမှုကျူးလွန်သူများဖြစ်သောကြောင့် သူတို့ကို ရေမျို၏။
29|15|၁၅။	ထိုအခါငါသည် တမန်တော်နူဟိုကိုလည်းကောင်း၊ သူနှင့်အတူ သင်္ဘောပေါ်ရှိသူတို့ကိုလည်းကောင်း၊ ကယ်ဆယ် တော်မူ၏၊ ဤအဖြစ်အပျက်ကို လူသားအပေါင်းတို့အဖို့အရာ နိမိတ်လက္ခဏာအ့ံဖွယ်တော်တစ်ပါးဖြစ်စေ တော်မူ၏။
29|16|၁၆။	ထို့အပြင်တမန်တော်အေဗရာဟမ်၊ မှတ်သားကြလော့၊ သူသည် မိမိအမျိုးသားတို့အား ဤသို့ဟောကြား၏၊ ဟယ်-အချင်းတို့၊ အလ္လာဟ်အရှင်မြတ်အား ကိုးကွယ်ကြလော့၊ အရှင်မြတ်၏ အမှုတော်ကို ကျေကုန်အောင် ထမ်းဆောင်ကြလော့၊ ဤအကျင့်အကြံသည် သင်တို့အဖို့ သာလွန်မွန်မြတ်၏၊ သင်တို့သိလျှင် တော်လေစွ။
29|17|၁၇။	သင်တို့သည် အလ္လာဟ်အရှင်မြတ်အစား ရုပ်ပွားဆင်းတုများကိုသာ ရှိခိုးပူဇော်ကြ၏၊ သင်တို့သည် မိစ္ဆာဝါဒကိုသာ ဖန်တီးကြ၏၊ မှတ်သားကြလော့၊ အလ္လာဟ်အရှင်မြတ်အစား သင်တို့ကိုးကွယ်သောဘုရားတုများသည် သင်တို့ အတွက် ရိက္ခာဥစ္စာမပိုင်ချေ၊ ထို့ကြောင့်သင်တို့သည် မိမိတို့ရိက္ခာပစ္စည်းကို အလ္လာဟ်အရှင်မြတ်အထံတော် မှာသာ ရှာမီးကြလော့၊ အရှင်မြတ်အား ကိုးကွယ်ကြလော့၊ အရှင်မြတ်အား ကျေးဇူးတင်ကြလော့၊ အကြောင်း မူကား သင်တို့ကို အရှင့်အထံတော်သို့ ပြန်ပို့မည်သာတည်း။
29|18|၁၈။	သို့သော်သင်တို့သည် ငြင်းဆန်ကြလျှင် သင်တို့အလျင်ရှေးလူမျိုးဟောင်းများစွာတို့သည်လည်း ငြင်းပယ်ကြ၏၊ တမန်တော်မှာမူကား တရားဒေသနာတော်ကို ထင်ထင်ရှားရှားဟောကြားဖို့ရာဖြစ်၏။
29|19|၁၉။	အလ္လာဟ်အရှင်မြတ်သည် စတင်ဖန်ဆင်းတော်မူ၏၊ နောက်ထပ်တဖန်ဖန်ဆင်းတော်မူမည်ကို သူတို့သည် မသိ မမြင်ကြသလော၊ ၎င်းဖန်ဆင်းတော်မူခြင်းသည် အလ္လာဟ်အရှင်မြတ်အဖို့အရာ အလွန်လွယ်ကူ၏။
29|20|၂ဝ။	တမန်တော်မိုဟမ္မဒ်၊ သင်ဟောကြားလော့၊ ဟယ်-အချင်းတို့၊ သင်တို့သည် ကမ္ဘာမြေပေါ်ဝယ် လှည့်လည် သွားလာ၍ အရှင်မြတ်သည် ဖန်ဆင်းမှုကို မည်သို့စတင်စီရင်တော်မူသည်၊ နောင်ကိုလည်း မည်သို့ထပ်မံဖန်ဆင်း တော်မူသည်တို့ကို ကြည့်ရှုလော့၊ အလ္လာဟ်အရှင်မြတ်သည် အရာရာကို ပြုစွမ်းနိုင်တော်မူ၏။
29|21|၂၁။	အလ္လာဟ်အရှင်မြတ်သည် အပြစ်ဒဏ်ခတ်လိုတော်သောသူကို ဒဏ်ခတ်တော်မူ၏၊ အလိုတော်ရှိသူကို ကောင်းကြီးမင်္ဂလာပေးသနားတော်မူ၏၊ သင်တို့အလုံးစုံသည် အရှင်မြတ်အထံတော်သို့ ပြန်ကြရမည်သာတည်း။
29|22|၂၂။	ကမ္ဘာမြေပြင်ပေါ်၌လည်းကောင်း၊ မိုးကောင်းကင်၌လည်းကောင်း၊ သင်တို့သည် အလ္လာဟ်အရှင်မြတ်ထံမှ လွတ်အောင် မပြေးနိုင်ချေ၊ ထို့အပြင်အလ္လာဟ်အရှင်မြတ်မှတပါး သင်တို့၌ အဆွေခင်ပွန်းသော်လည်းကောင်း၊ ကူညီရိုင်းပင်းသူသော်လည်းကောင်း မရှိချေ။
29|23|၂၃။	အကြင်သူတို့သည် အလ္လာဟ်အရှင်မြတ်၏ နှုတ်ကပတ်တော်များကိုလည်းကောင်း၊ အရှင်မြတ်အား တွေ့ဆုံ ဖူးမြော်ရမည်ကိုလည်းကောင်း၊ မယုံကြည်အ့ံ၊ ထိုသူတို့၌ ငါ၏ ကောင်းကြီးမင်္ဂလာတော်ကို မျှော်လင့်စရာမရှိချေ၊ ထိုသူများအတွက် နာကျင်ဖွယ်သောအပြစ်ဒဏ်ရှိ၏။
29|24|၂၄။	သို့သော်တမန်တော်၏ အမျိုးသားများက သူ့ုကို သတ်ပစ်ကြလော့(သို့မဟုတ်) မီးရှို့ပစ်ကြလော့ဟုသာ ပြန်ပြော ကြ၏၊ ထိုအခါအလ္လာဟ်အရှင်မြတ်သည် သူ့အား မီးမသန်းစေပဲ ကယ်နှုတ်တော်မူ၏၊ မှတ်သားကြလော့၊ ဤအကြောင်းအရာများတွင် ယုံကြည်သူတို့အဖို့ နိမိတ်လက္ခဏာအ့ံဖွယ်များအမှန်ပင်ပါရှိ၏။
29|25|၂၅။	တမန်တော်က ဟယ်-အချင်းတို့၊ သင်တို့သည် အလ္လာဟ်အရှင်မြတ်အစား ဆင်းတုများကို ခဝပ်ကိုးကွယ်ကြ၏၊ သင်တို့အချင်းချင်းသည် ဤဘဝအတွက်သာဖြစ်၏၊ ထို့နောက်ရှင်ပြန်ထမြောက်ရသောနေ့တော်ကြီး၌ သင်တို့ သည် အချင်းချင်တစ်ဦးကို တစ်ဦးက ငြင်းပယ်ကျိန်ဆဲကြလတ့ံ၊ ထို့အပြင်သင်တို့၏ဗိမာန်သည်ကား အဝီစိ ငရဲမီးဖြစ်၏၊ သင်တို့၌ ကယ်ဆယ်စောင်မသူများရှိမည်မဟုတ်ချေဟု ပြောကြား၏။
29|26|၂၆။	ထို့အပြင်လွဒ်သည် သူ၌ ယုံကြည်၏၊ တမန်တော်အေဗရာဟမ်က ဟယ်-လွဒ်၊ မှတ်သားလော့၊ ငါသည် မိမိ၏ အရှင်သခင်အထံတော်သို့ ထွက်ပြေးသူဖြစ်၏၊ မှတ်သားလော့၊ အရှင်မြတ်၊ အရှင်မြတ်သာလျှင် အနန္တ တန်ခိုးတော်သခင်၊ သဗ္ဗညုတဉာာဏ်တော်ရှင်ဖြစ်တော်မူ၏။
29|27|၂၇။	ထို့အပြင်ငါအရှင်မြတ်သည် အေဗရာဟမ်အား အစ်စဟတ်(က်)နှင့် ယာကူး(ဗ်)ကို ပေးသနားတော်မူ၏၊ ထို့အပြင် သူမှ ဆင်းသက်ပေါက်ပွားသောသားမြေးတို့အထဲတွင် တမန်တော်ရာထူးနှင့် ကျမ်းတော်မြတ်ကို တည်ထားတော် မူ၏၊ ထို့အပြင်ငါသည် တမန်တော်အေဗရာဟမ်အား ဤလောကတွင် သူ၏ဆုကို ပေးတော်မူ၏၊ မှတ်သား ကြလော့၊ နောင်တမလွန်ဘဝ၌ သူသည် သူတော်သူမြတ်တို့ဘောင်တွင် အမှန်ပင်ပါဝင်၏။
29|28|၂၈။	တဖန်တမန်တော်လွဒ်၊ မှတ်သားကြလော့၊ သူသည် မိမိအမျိုးသားတို့အား မှတ်သားကြလော့၊ သင်တို့အလျင် လာသောလူဟောင်းတို့မပြုကျင့်ခဲ့သောကာမရာဂညစ်ညမ်းမှုကို သင်တို့သည် ပြုကြ၏။
29|29|၂၉။	အကြောင်းမူကားသင်တို့သည် ယောက်ျားအချင်းချင်းမေထုံအမှုကို ပြုကြသည်မဟုတ်လော၊ သင်တို့သည် ခရီးသွားရာလမ်းကို ဖျက်ဆီးသည်မဟုတ်လော၊ သင်တို့သည် မိမိတို့အစည်းအဝေးများ၌ လွန်စွာညစ်ညမ်း ကြသည်မဟုတ်လောဟု ပြော၏၊ သို့သော်သူ၏အမျိုးသားတို့က ဤသို့သာတုံ့ပြန်ပြောဆိုကြ၏၊ သင်အမှန် ဆိုသူဖြစ်ပါလျှင် အလ္လာဟ်အရှင်မြတ်၏ အပြစ်ဒဏ်ကို အကျွနု်ပ်တို့ထံ ယူဆောင်ခဲ့လော့။
29|30|၃ဝ။	ထိုအခါတမန်တော်လွဒ်က အို-အကျွနု်ပ်၏ အရှင်သခင်၊ မတရားညစ်ညမ်းမှုကို ပွားများနေသူတို့ကို အကျွနု်ပ် အား အောင်စေတော်မူပါဟု ဆုတောင်းပဌနာပြု၏။
29|31|၃၁။	ထို့အပြင်ငါ၏ ကောင်းကင်တမန်တော်တို့သည် တမန်တော်အေဗရာဟမ်ထံသို့ သတင်းကောင်းကို ယူဆောင် လာ၍ အို-တမန်တော်သခင်၊ အကျွနု်ပ်တို့သည် ထိုမြို့ရွာနယ်ပယ်ကို မုချဖျက်ဆီးတော့မည်၊ အကြောင်းမူကား ထိုဒေသတွင် မှီတင်းနေထိုင်သူတို့သည် မတရားမှုကျူးလွန်သူများဖြစ်ကြ၏ဟု ဆိုကြ၏။
29|32|၃၂။	ထိုအခါအေဗရာဟမ်က မှတ်သားကြလော့၊ တမန်တော်လွဒ်သည် ထိုအရပ်တွင်ရှိ၏ဟု ပြော၏၊ ကောင်းကင် တမန်တော်တို့ပြန်ပြောသည်မှာ တမန်တော်၊ အကျွနု်ပ်တို့သည် သူ၏မိန်းမမှတပါး သူနှင့်တကွ သူ့အိမ်သူ အိမ်သားတို့ကို ကယ်တင်ကြရပါမည်၊ သူ၏မိန်းမသည် ထိုအရပ်တွင် ကျန်ရစ်သူတို့အထဲတွင် ပါဝင်ပါ၏ဟု ပြော၏။
29|33|၃၃။	ထို့အပြင် ငါ၏ ကောင်းကင်တမန်တော်တို့သည် တမန်တော်လွဒ်ထံသို့ ရောက်ရှိသောအခါ သူသည် ထို ကောင်းကင်တမန်တော်တို့အတွက် စိတ်ညစ်၏၊ သူသည် တမန်တော်တို့ကို မစောင့်ရှောက်မကာကွယ်နိုင်သော ကြောင့်တည်း၊ သို့သော်ကောင်းကင်တမန်တော်တို့က အို-တမန်တော်သခင်၊ စိတ်မတုန်လှုပ်ပါလင့်၊ စိတ်မပူ ဆွေးပါလင့်၊ အကျွနု်ပ်တို့သည် သခင်၏ကြင်ယာတော်မှတပါး သခင်နှင့်တကွ အိမ်သူအိမ်သားအားလုံးကို ကယ်နှုတ်ယူရပါမည်၊ သခင်၏ကြင်ယာတော်မူကား ကျန်ရစ်သူတို့ဘောင်တွင် ပါဝင်ပါ၏။
29|34|၃၄။	အို-တမန်တော်သခင်၊ ဤအရပ်ဒေသသူဒေသသားတို့သည် မတော်မတရားဒုစရိုက်အညစ်အညမ်းတို့ကို ကျူးလွန်ပြုကျင့်သောကြောင့် အကျွနု်ပ်တို့သည် ထိုသူယုတ်မာတို့အပေါ်သို့ ကောင်းကင်မှ ပြင်းထန်သောအမျက် ဒေါသကို ပစ်ချကြပါမည်ဟု ပြောကြ၏။
29|35|၃၅။	ဉာာဏ်ပညာရှိသူတို့အဖို့ ငါသည် ဤအဖြစ်အပျက်၌ ထင်ရှားသောအတိတ်နိမိတ်လက္ခဏာတော်တစ်ပါးထားခဲ့ တော်မူ၏။
29|36|၃၆။	ထို့အပြင်မဒယန်မြို့သူမြို့သားတို့ထံ သူတို့၏သားချင်းတမန်တော်ရှုအိုက်ဗ်ကို ငါစေလွှတ်တော်မူ၏၊ သူဟောကြား သည်မှာ ဟယ်-အချင်းတို့၊ အလ္လာဟ်အရှင်မြတ်အား ကိုးကွယ်ကြလော့၊ နောက်ဆုံးနေ့တော်ကြီးကို မျှော်လင့် ကြလော့၊ မြေပေါ်၌ ပျက်စီးမှုများပြားသောအကုသိုလ်မကောင်းမှုကို မပြုကြလင့်ဟု ပြော၏။
29|37|၃၇။	သို့သော်ထိုမြို့နေလူတို့သည် တမန်တော်ကို မယုံကြည်ငြင်းဆန်ကြ၏၊ ထိုအခါအလွန်ပြင်းထန်ကြောက်မက်ဖွယ် သောမြေငလျင်လှုပ်၏၊ နံနက်မိုးသောက်သောအခါ ထိုသူတို့အား မိမိတို့တိုက်တာအိမ်ရာအတွင်း၌ ကျွမ်းထိုး မှောက်ခုံသေကြေပျက်စီးလျက် တွေ့ရ၏။
29|38|၃၈။	ထို့အပြင်အားဒ်နှင့် စမုဒ်လူမျိုးစုများ သူတို့၏ ကြွင်းကျန်ယိုယွင်းသောအဆောက်အအုံများမှ သူတို့သည် အဘယ်ဘဝသို့ ဆိုက်ရောက်ကြသည်ကို သင်တို့ကောင်းစွာသိနိုင်၏၊ ရှိုင်တန်မာရ်နတ်သည် သူတို့အား မိမိတို့ ပြကျင့်မှုများကို အကောင်းထင်မှတ်စေ၏၊ လမ်းမှန်မှ တားဆီးထား၏၊ ထိုသူများသည် ဉာာဏ်ပညာထက်မြက် သော်လည်း လှည့်စားခြင်းကို ခံကြရ၏။
29|39|၃၉။	ထို့အပြင်ကာရွန်၊ ဖွာရောနှင့်ဟာမန်၊ တမန်တော်မူစာတို့ထံသို့ အလ္လာဟ်၏ အချုပ်အခြာအာဏာကို ထောက်ခံ သော၊ ထင်ရှားခိုင်မာသောသက်သေခံချက်များကို ယူဆောင်လာ၏၊ သို့သော် သူတို့သည် ကမ္ဘာမြေပေါ်၌ ဝါကြွားထောင်လွှားသူများဖြစ်ကြ၏၊ သူတို့သည် ငါ့အထံတော်မှ လွတ်အောင်ပြေးနိုင်သူများမဟုတ်ချေ။
29|40|၄ဝ။	ထို့ကြောင့်ငါအရှင်မြတ်သည် တစ်ယောက်စီကို သူ၏ပြစ်မှုအတွက် ဖမ်းဆီးတော်မူသည်၊ သူတို့အနက်သူ့အပေါ် သို့ ငါ လေနီကြမ်းလွှတ်တော်မူ၏၊ သူတို့အနက်ကြောက်မက်ဖွယ်သောအသံကြီးဖမ်းဆီးခံရသူလည်း ရှိ၏၊ သူတို့အနက် ငါမြေမျိုစေတော်မူခြင်းခံရသူလည်းရှိ၏၊ ငါရေမျိုစေတော်မူခြင်းခံရသူလည်း ရှိ၏၊ အလ္လာဟ်အရှင် မြတ်သည် သူတို့ကို မတရားပြစ်မှားတော်မူသည်မဟုတ်ချေ၊ သို့သော်သူတို့သည် မိမိကိုယ်ကို မိမိပြစ်မှားကြ၏။
29|41|၄၁။	အလ္လာဟ်အရှင်မြတ်မှတပါး အခြားကိုးကွယ်သူရှာသောသူတို့၏ပမာကို ဆိုသော် ထိုသူတို့အတွက် မိမိအတွက် အိမ်ဆောက်သောပင့်ကူနှင့်တူ၏၊ မှတ်သားကြလော့၊ အိမ်အပေါင်းတို့တွင် အပျော့ဆုံး၊အပျက်လွယ်ဆုံးသောအိမ် သည်ကား ပင့်ကူအိမ်ဖြစ်၏၊ ဤအကြောင်းကို သူတို့သိလျှင် တော်လေစွ။
29|42|၄၂။	မှတ်သားကြလော့၊ အလ္လာဟ်အရှင်မြတ်သည် မိမိအစား သူတို့သည် အဘယ်အရာကို ကိုးကွယ်သည်ကို အကြွင်းမဲ့သိတော်မူ၏၊ အရှင်မြတ်သည် အနန္တတန်းခိုးတော်သခင်၊ သဗ္ဗညုတဉာာဏ်တော်ရှင်ဖြစ်တော်မူ၏။
29|43|၄၃။	ငါသည် ဤဥပများကို လူသားတို့အတွက် စီရင်တော်မူ၏၊ သို့သော်သူတို့အနက်ပညာရှိတို့မှတပါး မည်သူမျှ ထိုဥပမာများ၏ ဆိုလိုချက်အဓိပ္ပါယ်ကို နားလည်ကြမည်မဟုတ်ချေ။
29|44|၄၄။	အလ္လာဟ်အရှင်မြတ်သည် မိုးကောင်းကင်နှင့်တကွ ကမ္ဘာမြေကြီးကို မုချဖန်ဆင်းတော်မူ၏၊ မှတ်သားကြလော့၊ ဤအကြောင်းအရာတွင် ယုံကြည်သူတို့အတွက် နိမိတ်လက္ခဏာအ့ံဖွယ်တော်တစ်ပါးရှိ၏။
29|45|၄၅။	တမန်တော်၊ သင်၏နှလုံးအိမ်တွင် ထင်ရှားစေခြင်းဖြင့် ချပေးသနားတော်မူသောကျမ်းမြတ်ကုရ်အာန်ကို ဖတ်ရွတ် လော့၊ အရှင့်ဆွလဝသ်၌ တည်တ့ံခိုင်မြဲလော့၊ မှတ်သားလော့၊ ဆွလဝသ်ပြုခြင်းသည် မတရားဆိုးသွမ်းမှုနှင့် ကာမယုတ်ည့ံမှုတို့မှ လူသားကို ကာကွယ်ထား၏၊ သို့သော်အလ္လာဟ်အရှင်မြတ်ကို အာရုံပြုခြင်းသည် သာလွန် အရေးကြီး၏၊ အလ္လာဟ်အရှင်မြတ်သည် သင်တို့ပြုသမျှကို သိတော်မူ၏။
29|46|၄၆။	အို-ယုံကြည်သူအပေါင်းတို့၊ သင်တို့သည် ရှေးကျမ်းတော်ကြီးများကို ယုံကြည်သူတို့နှင့် တရားစကားအငြင်းအခုံ မပြုကြလင့်၊ သို့သော်သူတို့အနက် မတရားမှုကို ပြုကျင့်သူတို့အား တရားရရှိစေရန် ဆွေးနွေးဟောပြောကြလော့၊ ထို့အပြင်သင်တို့က ဟယ်-အချင်းတို့၊ အကျွနု်ပ်တို့သည် သင်တို့နှင့် မိမိတို့ထံချပေးသနားတော်မူသောကျမ်းတော် အသီးသီးကို ယုံကြည်ကြ၏၊ အကျွနု်ပ်တို့၏ အရှင်သခင်နှင့် သင်တို့၏ အရှင်သခင်သည် တစ်ဆူတည်းဖြစ်တော် မူ၏၊ အကျွနု်ပ်တို့သည် အလ္လာဟ်အရှင်မြတ်အား ကျိုးနွံနာခံကြ၏။
29|47|၄၇။	တမန်တော်၊ ထိုနည်းတူငါသည် သင့်ထံသို့ ကျမ်းမြတ်ကုရ်အာန်ကို ချပေးသနားတော်မူ၏၊ ထို့အပြင်ရှေးလွန်လေ ပြီးသောအခါ၌ ကျမ်းတော်မြတ်နှင့် ချီးမြှောက်ခြင်းခံရသူတို့သည် ကုရ်အာန်ကျမ်းတော်ကို သက်ဝင်ယုံကြည် ကြလိမ့်မည်၊ မယုံကြည်သူတို့မှတပါး မည်သူတစ်စုံတစ်ယောက်မှ ငါ၏ကျမ်းဂန်တော်ကို တွန်းလှန်ဖယ်ရှား ကြမည်မဟုတ်။
29|48|၄၈။	တမန်တော်မိုဟမ္မဒ်၊ ကျမ်းမြတ်ကုရ်အာ်န်မကျရောက်လာမီ ကျဆင်းလာသောကျမ်းတော်ဟောင်းတို့ကို သင် ဖတ်ဖူးသည်မဟုတ်၊ ကုရ်အာန်ကျမ်းတော်ကို သင်သည် မိမိလက်ဖြင့် ရေးတတ်သည်လည်းမဟုတ်၊ အကယ်၍ ကုရ်အာန်ကျမ်းတော်ကို သင်ရေးထုတ်ခဲ့လျှင် မိစ္ဆာလမ်းကို လိုက်သောသူသည် ထိုကျမ်းတော်ကို မယုံကြည်၊ ယုံမှားသံသယရှိချေမည်။
29|49|၄၉။	သို့သော်အသိအလိမ္မာပညာဉာာဏ်ပေးသနားတော်မူခြင်းခံရသူ ပညာရှိတို့၏ စိတ်နှလုံးများတွင်မူကား ကုရ်အာန် ကျမ်းတော်သည် ထင်ရှားတောက်ပလျက် ရှိ၏၊ ဒုစရိုက်မှုပြုကျင့်သူများမှတပါး အဘယ်သူတစ်ဦးတစ်ယောက်မှ ငါ၏ကျမ်းတော်ကို မငြင်းခုံမဖယ်ရှားချေ။
29|50|၅ဝ။	ထို့အပြင်၎င်းမိစ္ဆာမိုက်တို့က သူ၏အရှင်သခင်သည် သူ့အား အဘယ်ကြောင့်နိမိတ်လက္ခဏာအ့ံဖွယ်တော်များကို ချပေးတော်မမူသနည်းဟု ဆိုကြ၏၊ တမန်တော် သင်ဟောကြားလော့၊ ဟယ်-အချင်းတို့၊ နိမိတ်လက္ခဏာအ့ံဖွယ် သရဲတော်များသည် အလ္လာဟ်အရှင်မြတ်၌သာ ရှိ၏၊ အကျွနု်ပ်မှာမူကား တရားဟောသတိပေးသူတမန်တော် ရိုးရိုးသာဖြစ်၏။
29|51|၅၁။	သူတို့အား ရွတ်ဖတ်ပြသောကုရ်အာန်ကျမ်းတော်ကို သင့်အား ထုတ်ပြန်ချပေးသနားတော်မူခြင်သည် ထိုမိစ္ဆာ များအဖို့အရာ လုံလောက်သောနိမိတ်လက္ခဏာအ့ံဖွယ်တော်မဟုတ်ချေလော၊ မှတ်သားကြလော့၊ ဤကျမ်းတော် မြတ်သည် ကောင်းကြီးမင်္ဂလာတော်ဖြစ်၏၊ ယုံကြည်သူအပေါင်းတို့အား သတိပေးအဆုံးအမတရားတော်ဖြစ်၏။
29|52|၅၂။	မိုဟမ္မဒ်၊ သင်သည် သူတို့အား ဟောကြားလော့၊ ဟယ်-အချင်းတို့၊ အကျွနု်ပ်နှင့် သင်တို့အလယ်ကြားတွင် အလ္လာဟ်အရှင်မြတ်သည် သက်သေတော်အဖြစ်ဖြင့် လုံလောက်၏၊ အလ္လာဟ်အရှင်မြတ်သည် အထက်ကောင်း ကင်ဘုံနှင့် အောက်မဟာပထဝီမြေပေါ်ရှိရှိသမျှအပေါင်းတို့ကို အကြွင်းမဲ့သိတော်မူ၏၊ အကြင်သူတို့သည် ဝါကြွားမောက်မာလျက် အလ္လာဟ်အရှင်မြတ်အား မယုံကြည်ကြအ့ံ၊ ထိုသူတို့သည် ဆုံးရှုံးပျက်စီးသူများဖြစ်ကြ၏။
29|53|၅၃။	သူတို့သည် သင့်အား အလ္လာဟ်အရှင်မြတ်၏ အပြစ်ဒဏ်တော်ကို အဆောတလျင်ပြသရန် တောင်းဆိုကြ၏၊ အကယ်၍ငါသည် အချိန်သတ်မှတ်ထားတော်မမူခဲ့လျှင် အပြစ်ဒဏ်တော်သည် သူတို့အပေါ်သို့ မုချဧကန်ကျ ရောက်လေပြီးအ့ံ၊ အမှန်မှာ အပြစ်ဒဏ်တော်သည် သူတို့မသိမမြင်ပဲလျက် ၎င်းတို့အပေါ်သို့ လတ်တလော ရှောင်တခင်ရောက်လာအ့ံ။
29|54|၅၄။	သူတို့သည် သင့်အား အပြစ်ဒဏ်တော်ကို အလျင်စလိုပေးရန် တောင်းကြ၏၊ မှတ်သားကြလော့၊ အမှန်ကို ဆိုသော်ငရဲမီးသည် မိစ္ဆာမိုက်တို့အား အဘက်ဘက်မှ ဝိုင်းဝန်းလွှမ်းမိုးလတ့ံ။
29|55|၅၅။	တရားစီရင်တော်မူသောနေ့တော်ကြီး၌ အပြစ်ဒဏ်တော်သည် သူတို့အပေါ်သို့ ခေါင်းပေါ်မှသော်လည်းကောင်း၊ ခြေအောက်မှသော်လည်းကောင်း၊ အထက်အောက်ကျရောက်လွှမ််းမိုးလတံ့၊ ထိုအခါအရှင်မြတ်က သင်တို့ပြုကျင့် လေ့ရှိသောအမှုုတို့ကို ကြည့်လော့ဟု ဗျာဒိတ်စကားမိန့်တော်မူလတဲ့။
29|56|၅၆။	ငါ၏ယုံကြည်သူအပေါင်းတို့၊ မှတ်သားကြလော့၊ ငါ၏မဟာပထဝီမြေကြီးသည် ပြန့်ပြောကျယ်ဝန်းလှ၏၊ ထို့ ကြောင့်ငါ့ကိုသာလျှင် ကိုးကွယ်ကြလော့။
29|57|၅၇။	ဝိညာဉ်တိုင်းသည် သေခြင်းကို မြည်းရမည်သာတည်း၊ ထို့နောက်ငါ့ထံသို့ သင်တို့ကို ပြန်ပို့မည်။
29|58|၅၈။	အကြင်သူတို့သည် ယုံကြည်လျက် သုစရိုက်ကောင်းမှုကို အားထုတ်ပွားများအ့ံ၊ ငါသည် ထိုသူတို့အား နိဗ္ဗာန် ဥယျာဉ်တော်များ၌ ဘုံဗိမာန်တော်များတွင် စံစားနေထိုင်စေတော်မူမည်၊ ထိုဥယျာဉ်တော်အောက်တွင် စိမ့်စမ်း ရေမြောင်းတို့လည်း အယဉ်ထွေထွေစီးဆင်းလျက်ရှိနေကြ၏၊ ထိုသူတို့သည် ထိုဥယျာဉ်တော်များ၌ စိုးရိမ်ကြောင့် ကျခြင်းမရှိပဲ စိတ်ချလက်ချစံမြန်းရကြမည်၊ ခြိုးခြံစွာကျင့်သူတို့၏ အကျိုးဆက်သည် ကောင်းလေစွ။
29|59|၅၉။	သူတို့သည် ကြိုးစားအားထုတ်ကြ၏၊ မိမိတို့၏ အရှင်သခင်အား ယုံကြည်ကိုးစားကြ၏။
29|60|၆ဝ။	မိမိတို့စားဖို့ရာ ရိက္ခာအစားအစာကို ထမ်းဆောင်သယ်ပိုးသိမ်းဆည်း၍ မထားနိုင်သောတိရိစ္ဆာန်တို့သည် များ ပြားလေစွ၊ ငါသည် ထိုတိရိစ္ဆာန်များနှင့် သင်တို့ကို ကျွေးမွေးတော်မူ၏၊ အရှင်မြတ်သည် ကြားတော်မူသော အရှင်၊ သိတော်မူသောအရှင်တည်း။
29|61|၆၁။	တမန်တော်၊ သင်သည် အယူမှားသူတို့အား ဟယ်-အချင်းတို့၊ မိုးကောင်းကင်နှင့် ကမ္ဘာမြေကြီးကို အဘယ်သူ ဖန်ဆင်းသနည်း၊ နေနှင့်လတို့အား မိမိတို့သက်ဆိုင်ရာဝတ္တရားကို အဘယ်သူဆောင်ရွက်စေသနည်းဟု မေးခဲ့လျှင် သူတို့က အလ္လာဟ်အရှင်မြတ်ဟု ဖြေဆိုကြလတံ့၊ သို့ပါလျက်သူတို့သည် သစ္စာတရားတော်ကို ကျောပေးသွားရန် လှည့်စားခြင်းကို အဘယ်သို့ခံကြသနည်း။
29|62|၆၂။	အလ္လာဟ်အရှင်မြတ်သည် မိမိကျေးကျွန်တို့အနက် ရိက္ခာအစားအစာကို ပေါများကျယ်ဝန်းစေလိုတော်မူသူအဖို့ ပေါများကျယ်ဝန်းစေတော်မူ၏၊ ရိက္ခာအစားအစာကိုလည်း ကျဉ်းကျပ်နည်းပါးစေလိုတော်မူသောသူအဖို့ နည်းပါး စေတော်မူ၏၊ မှတ်သားကြလော့၊ အလ္လာဟ်အရှင်မြတ်သည် ခပ်သိမ်းကုန်သောအရာအပေါင်းတို့ကို အကြွင်းမဲ့ သိတော်မူ၏။
29|63|၆၃။	တမန်တော်၊ သင်သည် သူတို့အား မိုးကောင်းကင်မှ မိုးရွာသွန်းစေခြင်း၊ ထိုမိုးရေအားဖြင့် သွေ့ခြောက်နေသော မြေသေကို တဖန်စိမ်းစိမ်းစိုစိုအသက်ဝင်လာစေခြင်းတို့ကို အဘယ်သူပြုလုပ်သနည်းဟု မေးလျှင် သူတို့က မုချဧကန်အလ္လာဟ်အရှင်မြတ်ဟု ဖြေဆိုလတ့ံ၊ အလ္လာဟ်အရှင်မြတ်သည် အ့ံချီးမဆုံးဖြစ်တော်မူပါ၏ဟု သင် ချီးကျူးလော့၊ သို့သော်သူတို့အနက် များလှစွာသောသူတို့၌ ဉာာဏ်ပညာမရှိကြချေ။
29|64|၆၄။	ဤလောကီဘဝသည် အနှစ်သာရမရှိသောကစားပျော်ရွှင်မှုသာဖြစ်၏၊ မှတ်သားကြလော့၊ နောင်တမလွန်ဘဝ၏ ဘုံဗိမာန်တို့သည် ဘဝအစစ်အမှန်ဖြစ်၏၊ သူတို့သိလျှင် တော်လေစွ။
29|65|၆၅။	သူတို့သည် သင်္ဘောစီးနင်းခရီးသွားသောအခါ အလ္လာဟ်အရှင်မြတ်တစ်ဆူတည်းဖြစ်တော်မူကြောင်းကို ယုံကြည် ကြ၏၊ အရှင်မြတ်ထံ ဆုတောင်းကြ၏၊ သို့သော်အရှင်မြတ်သည် သူတို့အား ပင်လယ်ဆိပ်ကမ်းသို့ ယူဆောင် လာတော်မူသောအခါ သူတို့သည် အလ္လာဟ်အရှင်မြတ်အား ဘက်စပ်သူများပေးကြ၏။
29|66|၆၆။	ထိုသို့ဘုရားတုများဘုရားယောင်များကို ဝတ်ပြုခြင်းမှာ ငါ၏ကျေးဇူးတော်ကို မသိ၊ မယုံကြည်ဖို့ရာနှင့် လောကီ စည်းစိမ်ကာမဂုဏ်တွင် နစ်မွန်းနေဖို့ရာဖြစ်၏၊ သို့သော်သူတို့သည် အစစ်အမှန်ကို သိကြရမည်သာတည်း။
29|67|၆၇။	သူတို့၏ပတ်ဝန်းကျင်အရပ်ဒေသများ၌ လူသားတို့ကို အနိုင်အထက်လုယက်သတ်ဖြတ်နေသော်လည်း အရှင် မြတ်သည် ဘေးမဲ့ပြည်နယ်တစ်ခုသတ်မှတ်ထားသည်ကို သူတို့မမြင်ကြသလော၊ သို့ပါလျက်သူတို့သည် မိစ္ဆာ အယူဝါဒကို ယုံကြည်ကြသလော၊ အလ္လာဟ်အရှင်မြတ်၏ ရက်ရောပေးကမ်းခြင်းကျေးဇူးတော်ကို မယုံကြည် ကြသလော။
29|68|၆၈။	အလ္လာဟ်အရှင်မြတ်နှင့်စပ်လျဉ်း၍ မတော်မလျားမုသားစကားလုပ်ကြံဆိုသူထက်သော်လည်းကောင်း၊ မိမိထံသို့ ရောက်လာသောတရားတော်ကို ပုတ်ခတ်ပြောဆိုငြင်းပယ်သူထက်သော်လည်းကောင်း၊ အပြစ်ကြီးလေးသောသူ သည် အဘယ်သူနည်း၊ မိစ္ဆာမိုက်တို့နေထိုင်ဖို့နေရာသည် အဝီစိငရဲတွင် ရှိသည်မဟုတ်လော။
29|69|၆၉။	ငါ၏သာသနာတော်တွင် ကြိုးစားအားထုတ်သူတို့ကိုမူကား ငါသည် သူတို့အား ငါ၏လမ်းတော်ကို မုချဧကန် ညွှန်ပြတော်မူ၏၊ မှတ်သားကြလော့၊ အလ္လာဟ်အရှင်မြတ်သည် သူတော်ကောင်းတို့နှင့်အတူတကွရှိတော်မူ၏။
30|1|၁။	''အလိ(ဖ်)လာမ်မီး(မ်)''။
30|2|၂။	ရောမမြို့သားတို့ကို နှိမ်နင်းပြီ။
30|3|၃၊၄။	သူတို့ကို အနီးအနားရှိ အရပ်ဒေသများတွင် နှိမ်နင်း၏၊ သို့သော်သူတို့သည် စစ်ရှုံးပြီး ဆယ်နှစ်ကြာသောအခါ စစ်နိုင်သူများဖြစ်ကြရမည်၊ အလျင်ကိစ္စ၊ နောက်ကိစ္စ၊ကိစ္စနှစ်ခုလုံးပင်လျှင် အလ္လာဟ်အရှင်မြတ်၏ ဗျာဒိတ် တော်ဖြစ်၏၊ ထိုနေ့၌ အရှင်မြတ်နှင့် ယုံကြည်သူတို့သည် ဝမ်းမြောက်ဝမ်းသာရှိကြလိမ့်မည်။
30|4|၃၊၄။	သူတို့ကို အနီးအနားရှိ အရပ်ဒေသများတွင် နှိမ်နင်း၏၊ သို့သော်သူတို့သည် စစ်ရှုံးပြီး ဆယ်နှစ်ကြာသောအခါ စစ်နိုင်သူများဖြစ်ကြရမည်၊ အလျင်ကိစ္စ၊ နောက်ကိစ္စ၊ကိစ္စနှစ်ခုလုံးပင်လျှင် အလ္လာဟ်အရှင်မြတ်၏ ဗျာဒိတ် တော်ဖြစ်၏၊ ထိုနေ့၌ အရှင်မြတ်နှင့် ယုံကြည်သူတို့သည် ဝမ်းမြောက်ဝမ်းသာရှိကြလိမ့်မည်။
30|5|၅။	အလ္လာဟ်အရှင်မြတ်သည် သူတို့အား အောင်မြင်အောင် စောင်မတော်မူသဖြင့် ရွှင်မြူးကြ၏၊ အရှင်မြတ်သည် အလိုတော်ရှိသူအား အောင်မြင်အောင် ကူညီတော်မူ၏၊ အရှင်မြတ်သည် အနန္တတန်ခိုးူတော်ရှင်၊ အနန္တ ကောင်းကြီးမင်္ဂလာတော်သခင်ဖြစ်တော်မူ၏။
30|6|၆။	ဤအရာများသည် အလ္လာဟ်အရှင်မြတ်၏ ကတိသစ္စာတော်ဖြစ်၏၊ အရှင်မြတ်သည် မိမိကတိသစ္စာကို ဖျက်တော် မမူချေ၊ သို့သော်လူသားတို့အနက် အများအပြားတို့သည် မသိကြချေ။
30|7|၇။	သူတို့သည် အပေါ်ရိကလောကီရေးရာကိုသာ သိကြ၏၊ နောင်တမလွန်ဘဝကို အရေးမစိုက်ကြချေ။
30|8|၈။	သူတို့သည် မိမိတို့အကြောင်းကို မဆင်ခြင်မသုံးသပ်ကြသလော၊ အလ္လာဟ်အရှင်မြတ်သည် ကမ္ဘာမြေပြင် မိုးကောင်းကင်နှင့် မိုးမြေအကြားရှိရှိသမျှအပေါင်းကို အခြားကြောင့်ဖန်ဆင်းတော်မူသည်မဟုတ်၊ မှန်ကန်ခြင်း တရားနှင့် ရည်မှန်းထားသောပန်းတိုင်ကို ပြဖို့ရာ ဖန်ဆင်းတော်မူ၏၊ သို့သော်လူသားအမြောက်အများတို့သည် သူတို့၏ အရှင်သခင်ရှေ့တော်သို့ ဝင်ရမည်ကို မုချဧကန်မယုံကြည်ကြချေ။
30|9|၉။ သူတို့သည် ပထဝီမြေပေါ်တွင် လှည့်လည်သွားလာ၍ သူတို့ထက် ရှေးကျသောသူတို့သည် အဘယ်ကဲ့သို့ ဘဝခရီးဆုံးရသည်ကို မမြင်ကြသလော၊ ရှေးလူဟောင်းတို့သည် ယခုလူများထက် ခွန်အားဗလကြီးမား၏၊ သူတို့သည် မြေကို တူး၍ မြေပေါ်တွင် တည်ဆောက်ခြင်းတွင် ယခုလူများထက် ပိုမိုကျွမ်းကျင်ကြ၏၊ ထို လူဟောင်းများထံသို့ မိမိတို့သားချင်းဖြစ်သောတမန်တော်အသီးသီးလာရောက်ကြ၏၊ အလ္လာဟ်အရှင်မြတ်သည် အချုပ်အခြာအာဏာကို ထောက်ခံသည့်ထင်ရှားသောအကိုးအကားများူကို ယူဆောင်လာကြသည်။ အမှန် ဆိုသော် ထိုလူဟောင်းတို့အား အလ္လာဟ်အရှင်မြတ်သည် မတရာစီရင်တော်မမူချေ၊ သူတို့သည် မိမိကိုယ်ကို မိမိပြစ်မှားသူများဖြစ်ကြ၏။
30|10|၁ဝ။	မကောင်းမှုကို ပြုကျင့်သူတို့သည် မကောင်းကျိုးကိုသာ ခံစားရ၏၊ အကြောင်းမူကားသူတို့သည် အလ္လာဟ် အရှင်မြတ်၏ နှုတ်ကပတ်တော်များကို မယုံကြည်ပြောင်လှောင်ရယ်မောကြ၏။
30|11|၁၁။	အလ္လာဟ်အရှင်မြတ်သည် ဖန်ဆင်းခြင်းကို စတင်စီရင်တော်မူ၏၊ ထပ်မံဖန်ဆင်းတော်မူ၏၊ ထို့နောက်သင်တို့ အားလုံးကို အလ္လာဟ်အရှင်မြတ်ထံတော်သို့ ပြန်ပို့မည်သာတည်း။
30|12|၁၂။	တရားစီရင်တော်မူသောနေ့တော်ကြီး၌ မတရားမှုကျူးလွန်သူတို့သည် စိတ်ပျက်ကြရလိမ့်မည်။
30|13|၁၃။	သူတို့ အလ္လာဟ်အရှင်မြတ်နှင့် တန်းတူပြိုင်ဆိုင်ထားသောဘုရားတုများမှ သူတို့အား တောင်းပန်ကယ်နှုတ်သူ တစ်ယောက်မျှရှိမည်မဟုတ်ချေ၊ ထိုနေ့၌ သူတို့သည် မိမိတို့၏ဘုရားပျက်များကို စွန့်ပစ်ကြလိမ့်မည်။
30|14|၁၄။	တရားစီရင်တော်မူသောနေ့တော်ကြီး၌ သူတို့ကို ခွဲခြားတော်မူမည်။
30|15|၁၅။	အကြင်သူတို့သည် ယုံကြည်၍ ကောင်းမှုပြုခဲ့ကြအ့ံ၊ ထိုသူတို့အား နိဗ္ဗာန်ဥယျာဉ်တော်၌ ရွှန်လန်းပျော်ပါးစေ တော်မူမည်။
30|16|၁၆။	သို့သော်အကြင်သူတို့သည် အယူမှား၍ ငါအရှင်၏နှုတ်ကပတ်တော်များကို ပယ်ရှားလျက် နောင်ဘဝတွင် ငါ့ရှေ့တော်သို့ ဝင်ရမည်ကိုလည်း မယုံကြည်ကြအ့ံ၊ ထိုသူတို့အား ပျက်စီးဆုံးရှုံးရာသို့ ဆိုက်ရောက်စေတော် မူလိမ့်မည်။
30|17|၁၇။	ထို့ကြောင့်သင်တို့သည် ညဉ့်အချိန်သို့ဝင်သောအခါသော်လည်းကောင်း၊ နံနက်အချိန်သို့ ဝင်သောအခါသော် လည်းကောင်း၊ ဆွလားသ်ဝတ်ပြုကြလော့၊ အရှင်မြတ်၏ ဂုဏ်ကျေးဇူးတော်ကို ချီးကျူးတသကြလော့။
30|18|၁၈။	မိုးကောင်းကင်နှင့် ကမ္ဘာမြေပေါ်ဝယ် ချီးမွမ်းခြင်းတည်ရာသည် အလ္လာဟ်အရှင်မြတ်ဖြစ်တော်မူ၏၊ မွန်းလွဲနှင့် မွန်းတည့်အချိန်များတွင်လည်း ဆွလားသ်ဝတ်ပြုကြလော့။
30|19|၁၉။	အလ္လာဟ်အရှင်မြတ်သည် သက်မဲ့မှ သက်ရှိကို ဖန်ဆင်းတော်မူ၏၊ သက်ရှိကိုလည်း သက်မဲ့ဖြစ်စေတော်မူ၏၊ မြေသေကို တဖန်မြေရှင်ဖြစ်စေတော်မူ၏၊ ထိုသို့ပင်လျှင်သင်တို့ကို ရှင်ပြန်ထမြောက်စေတော်မူလိမ့်မည်။
30|20|၂ဝ။	အလ္လာဟ်အရှင်မြတ်၏ တန်ခိုးအ့ံဖွယ်တော်များအနက် တစ်ပါးမှာ အရှင်မြတ်သည် သင်တို့အား မြေမှုန့်မှ ဖန်ဆင်းတော်မူခြင်းဖြစ်သည်၊ သင်တို့သည် မြေပေါ်တွင် အနှံ့အပြားသွားလာနေကြသည်ကို ကြည့်ကြလော့။
30|21|၂၁။	တဖန်အလ္လာဟ်အရှင်မြတ်၏ တန်ခိုးအ့ံဖွယ်တော်များအနက် တစ်ပါးမှာ သင်တို့သည် မိမိတို့၏ဇနီးနှင့် အမော အပန်းပြေဖို့ရာ သင်တို့အမျိုးအနွယ်ဘက်မှ ဇနီးမိန်းမများကို ဖန်ဆင်းပေးတော်မူ၏၊ ထို့အပြင်အရှင်မြတ်သည် သင်တို့ဇနီးမောင်နှံတို့အား တစ်ဦးနှင့်တစ်ဦးချစ်ခင်မြတ်နိုးသနားကြင်နာတတ်သောစိတ်သဘောကို စီရင်ပေး သနားတော်မူ၏၊ မှတ်သားကြလော့၊ ဤအကြောင်းအရာ၌ တွေးတောဆင်ခြင်တတ်သူတို့အဖို့အရာ နိမိတ် လက္ခဏာတော်များအမှန်ပါရှိ၏။
30|22|၂၂။	တဖန်အလ္လာဟ်အရှင်မြတ်၏ တန်ခိုးအ့ံဖွယ်တော်များအနက် တစ်ပါးမှာ မိုးမြေကို ဖန်ဆင်းတော်မူခြင်း၊ သင်တို့ ဘာသာစကားနှင့် အရောင်အဆင်းကို ခွဲခြားဖန်ဆင်းတော်မူခြင်းတို့ဖြစ်ကြ၏၊ မှတ်သားကြလော့၊ ဤဖန်ဆင်း တော်မူခြင်း၌ ပညာရှိသူတို့အဖို့အရာ နိမိတ်လက္ခဏာတော်များအမှန်ပါရှိ၏။
30|23|၂၃။	တဖန်အလ္လာဟ်အရှင်မြတ်၏ တန်ခိုးတော်အ့ံဖွယ်တော်များအနက် တစ်ပါးမှာ သင်တို့သည် နေ့နှင့် ညတွင် အိပ်စက်အမောအပန်းဖြေခြင်းနှင့် အရှင်မြတ်၏ ရိက္ခာကျေးဇူးတော်ကို ရှာမီးခြင်းတို့ဖြစ်ကြ၏၊ မှတ်သားကြလော့၊ ဤအချင်းအရာတွင် တရားတော်ကို လေးစားသူတို့အဖို့အရာ နိမိတ်လက္ခဏာတော်ကြီးများအမှန်ပါရှိ၏။
30|24|၂၄။	တဖန်အလ္လာဟ်အရှင်မြတ်၏ တန်ခိုးအ့ံဖွယ်တော်များအနက် တစ်ပါးမှာ အလ္လာဟ်အရှင်မြတ်သည် သင်တို့ ထိတ်လန့်ကြောက်ရွံ့ဖို့ရာသော်လည်းကောင်း၊ မျှော်လင့်ကိုးစားဖို့ရာသော်လည်းကောင်း၊ လျှပ်စစ်မိုးကြိုအခိုးအလျှံ ကို ပြသတော်မူ၏၊ မိုးကောင်းကင်မှ မိုးရေကို ရွာသွန်းစေတော်မူ၏၊ ထိုမိုးရေအားဖြင့် သေပြီးသောမြေကို တဖန်ရှင်စေတော်မူ၏၊ မှတ်သားကြလော့၊ ဤအချက်အရာများ၌ နားလည်သိတတ်သူတို့အဖို့အရာ နိမိတ်လက္ခ ဏာတော်ကြီးများပါရှိ၏။
30|25|၂၅။	တဖန်အလ္လာဟ်အရှင်မြတ်၏ တန်ခိုးအ့ံဖွယ်တော်များအနက် တစ်ပါးမှာ မိုးကောင်ကင်နှင့် ကမ္ဘာမြေပြင်သည် အရှင်မြတ်၏ ဗျာဒိတ်တော်ကြောင့် ခိုင်ခန့်မြဲမြံစွာတည်နေရ၏၊ ထို့နောက်အရှင်မြတ်ဆင့်ခေါ်တော်မူသောအခါ သင်တို့သည် မြေကြီးထဲမှ အမှန်ထွက်လာကြရမည်သာတည်း။
30|26|၂၆။	မြေနှင့်ဘင်္ဂတွင် ရှိသမျှအပေါင်းတို့ကို အလ္လာဟ်အရှင်မြတ်သည် စိုးပိုင်တော်မူ၏၊ အနန္တစကြဝဠာတို့သည် အရှင်မြတ်အား ကျိုးနွံနာခံကြ၏။
30|27|၂၇။	အလ္လာဟ်အရှင်မြတ်သည် ရှေးဦးစတင်ဖန်ဆင်းတော်မူပြီးလျှင် အဖန်တလဲလဲဖန်ဆင်းတော်မူ၏၊ ဤဖန်ဆင်းမှု သည် အရှင်မြတ်အဖို့ အလွန်လွယ်ကူချေ၏၊ မိုးကောင်းကင်နှင့် ကမ္ဘာမြေပြင်ဝယ်ရှိသောဥပမာတို့တွင် မြင့်မြတ် ကြီးကျယ်ခမ်းနားဆုံးသောဥပမာတို့နှင့်သာ အရှင်မြတ်ကို ဥပမာဆောင်နိုင်၏၊ အရှင်မြတ်သည် အနန္တတန်ခိုး တော်ရှင်သခင် သဗ္ဗညုတဉာာဏ်တော်ရှင်ဖြစ်တော်မူ၏။
30|28|၂၈။	အရှင်မြတ်သည် သင်တို့အဖို့အရာ ဥပမာတစ်ခုစီရင်တော်မူ၏၊ သင်တို့၏အခိုင်းအစေများသည် သင်တို့အား ငါပေးသနားတော်မူသောစည်းစိမ်ဥစ္စာတွင် သင်တို့နှင့်ညီတူညီမျှဝေစုရှိနိုင်သလော၊ ထိုသို့ဝေစုရှိသောကြောင့် သင်တို့အချင်းချင်းကြောက်ရွံ့သကဲ့သို့ သင်တို့သည် မိမိတို့ကျေးကျွန်များကို ကြောက်ရွံ့ကြသလော၊ ထိုနည်းတူ သင်တို့သည် ငါဖန်ဆင်းတော်မူသောအရာများကို ငါနှင့်တန်းတူထား၍ ခဝပ်ကိုးကွယ်ကြမည်လော၊ ဤနည်း အားဖြင့် ငါသည် ဉာာဏ်ပညာရှိသူတို့အဖို့အရာ ကျမ်းတော်မြတ်ကို ရှင်းလင်းဖော်ပြတော်မူ၏။
30|29|၂၉။	ထိုသို့စီရင်တော်မူသော်လည်း မတရားမှုကျူးလွန်သူတို့သည် အသိပညာမရှိပဲ မိမိတို့ကိလေသာဖုံးပိတ် မကောင်း ဓာတ်ဆွဲငင်ရာကိုသာ အမြဲလိုက်နာပြုမူကြ၏၊ အကြင်သူအား အလ္လာဟ်အရှင်မြတ်သည် လမ်းမှားတွင် ပစ်ထား ပါမူ ထိုသူအား အဘယ်သူသည် လမ်းမှန်ကို ညွှန်ပြနိုင်အ့ံနည်း၊ ဤကဲ့သို့သောအမိုက်တုံးတို့အား ကူညီစောင်မ မည့်သူမရှိချေ။
30|30|၃ဝ။	တမန်တော်မိုဟမ္မဒ်၊ ဇာတိပကတိအားဖြင့် ဖြောင့်မတ်မှန်ကန်သကဲ့သို့ သင်သည် သာသနာရေးတွင် မိမိ၏ ရည်ရွယ်ချက်ကို ဖြောင့်မတ်စေလော့၊ အလ္လာဟ်အရှင်မြတ်သည် လူသားကို ဖန်ဆင်းတော်မူသောအခါ ရိုးသား ဖြောင့်မတ်ခြင်းစိတ်ဓာတ်ကို ထည့်သွင်းပေးသနားတော်မူ၏၊ အလ္လာဟ်အရှင်မြတ်၏ ဖန်ဆင်းခြင်းနှင့်သက်ဆိုင် သောပညတ်တော်များသည် တစ်စုံတစ်ရာပြောင်းလဲခြင်းမရှိ၊ ပကတိမြဲမြံစွာတည်ရှိ၏၊ ဤဖြောင့်မတ်မှန်ကန် စင်ကြယ်ခြင်းသဘောတရားသည် သာသနာအစစ်အမှန်ဖြစ်၏၊ သို့သော်များလှစွာသောလူသားတို့သည် မသိ ကြချေ။
30|31|၃၁။	ထိုသဘောတရားအတိုင်း အလ္လာဟ်အရှင်မြတ်ဘက်တော်သို့သာ လှည့်ရကြ၏၊ အရှင်မြတ်၏ အမှုတော်ကို ကြေကုန်အောင် ထမ်းကြလော့၊ ဆွလားသ်ဝတ်ပြုကြလော့၊ အရှင်မြတ်နှင့်တွဲဖက်၍ ဘုရားတုဘုရားယောင် များကို ကိုးကွယ်သူတို့ဘောင်တွင် မပါဝင်ကြလင့်။
30|32|၃၂။	ဤသူများသည် မိမိတို့သာသနာကို အစိတ်စိတ်အမွှာအမွှာပြုလုပ်ကြ၏၊ များလှစွာသောဂိုဏ်းများကို ထောင်ကြ ၏၊ ထိုဂိုဏ်းသားတို့သည် မိမိတို့အယူဝါဒအသီးသီးတွင် မြူးတူးပျော်ရွှင်ကြ၏။
30|33|၃၃။	သို့သော်ဘေးဥပါဒ်ထိသောအခါ လူသားတို့သည် သတိသံဝေဂရလျက် မိမိ၏အရှင်သခင်ဘက်တော်သိို့ မျက်နှာ မူ၍ အထံတော်၌ ဆုတောင်းကြ၏၊ ထို့နောက်အရှင်မြတ်၏ ကယ်တင်ခြင်းကျေးဇူးတော်ကို မြည်းရသောအခါ မြည်းရသည်နှင့်တပြိုင်နက် သူတို့အနက် အချို့သောသူတို့တွင် ဘုရားတုဘုရားယောင်များကို မိမိတို့၏ကျေးဇူး တော်သခင်နှင့်တွဲဖက်ကိုးကွယ်ကြ၏။
30|34|၃၄။	ငါပေးသနားတော်မူသောကျေးဇူးတော်ကို မယုံကြည်ဖို့ရာ ထိုသို့ပြုမူကြ၏၊ ဤကျေးဇူးကန်းသူတို့အား သင်တို့ သည် လောကီစည်းစိမ်ကို ခေတ္တခဏခံစားကြလော့၊ သို့သော်သင်တို့သည် သိကြရလတ့ံဟု ဗျာဒိတ်စကား မိန့်တော်မူ၏။
30|35|၃၅။	သို့မဟုတ်ငါသည် ထိုမိစ္ဆာမိုက်တို့အား ထိုသို့အရှင်မြတ်နှင့်တွဲဖက်မှုကို ပြုဖို့ရာ ဗျာဒိတ်ပေးတော်မူခဲ့ဖူးသလော။
30|36|၃၆။	ငါသည် လူသားတို့အား ကောင်းကြီးမင်္ဂလာတော်ကို မြည်းစေတော်မူသောအခါ သူတို့သည် ဝမ်းမြောက်ရွှင်လန်း စွာမြည်းကြကုန်၏၊ သို့သော် သူတို့၏ပြုကျင့်မှုကြောင့် တစ်စုံတစ်ခုသောအန္တရာယ်သည် သူတို့အပေါ်သို့ ကျရောက်လာလျှင် သူတို့သည် မုချဧကန်စိတ်ပျက်လက်လျှော့၍ မျှော်ကိုးရာကင်းမဲ့သကဲ့သို့ ဖြစ်ကြ၏။
30|37|၃၇။	အလ္လာဟ်အရှင်မြတ်သည် စည်းစိမ်ချမ်းသာကျယ်ဝန်းစေလိုတော်မူသောသူအား ကျယ်ဝန်းစေကြောင်း၊ စည်းစိမ် ချမ်းသာကျဉ်းမြောင်းစေလိုတော်မူသောသူအား ကျဉ်းမြောင်းစေလိုကြောင်းကို လူသားတို့မသိကြသလော၊ ဤအချင်းအရာ၌ ယုံကြည်သူတို့အဖို့အရာ နိမိတ်လက္ခဏာတော်များမုချဧကန်ပါရှိ၏။
30|38|၃၈။	ထို့ကြောင့်သင်တို့သည် ဆွေမျိုးညာတိတို့အား သူတို့၏အခွင့်အရေးအတိုင်း ပေးကမ်းစွန့်ကြဲကြလော့၊ သူဆင်းရဲ နှင့် ခရီးသည်တို့အား ထောက်ပ့ံလှုဒါန်းကြလော့၊ ဤထောက်ပံ့လှုဒါန်းခြင်းသည် အလ္လာဟ်အရှင်မြတ်၏ မျက်နှာတော်ကို ဖူးဖြင်လိုသူများအတွက် အလွန်မွန်မြတ်သောကျင့်မှုဖြစ်၏၊ ထိုသို့အလှုပေးသူများသည် အောင် မြင်သူများဖြစ်ကြ၏။
30|39|၃၉။	သူတပါး၏ ပစ္စည်းဥစ္စာအားဖြင့် မိမိစီးပွားဖြစ်စေခြင်းငှာ အတိုးချသောအရင်းပစ္စည်းသည် အလ္လာဟ်အရှင်မြတ်၏ မျက်နှာတော်ကို ဖူးမြင်လိုသောဆန္ဒဖြင့် ပေးသောအလှုဒါနသည် အဆပေါင်းများစွာတိုးပွား၏။
30|40|၄ဝ။	အလ္လာဟ်အရှင်မြတ်သည် သင်တို့ကို ဖန်ဆင်းကျွေးမွေးထားတော်မူ၏၊ ထို့နောက်သင်တို့ကို သေစေတော်မူ၏၊ ထို့နောက်ပြန်ရှင်စေတော်မူ၏၊ သင်တို့ အလ္လာဟ်အရှင်မြတ်နှင့်တွဲဖက်သောဘုရားတုဘုရားယောင်များသည် ထိုကဲ့သို့တစ်စုံတစ်ရာစီရင်ပြုလုပ်နိုင်ကြသလော၊ သူတို့တွဲဖက်သောဘုရားတုများထက် အလ္လာဟ်အရှင်မြတ်သည် အတိုင်းမသိ၊ သာလွန်မြင့်မြတ်တော်မူ၏၊ ကုံလုံအ့ံချီးမဆုံးဖြစ်တော်မူ၏။
30|41|၄၁။	လူသားတို့၏လက်များသည် ဒုစရိုက်မှုများကို ပြုကြသောကြောင့် ကြည်းရေနှစ်ပါးအရပ်များ၌ ဘေးအန္တရာယ် သည် အနှံ့အပြားပေါ်ပေါက်လာ၏၊ ထိုပေါ်လာရခြင်းမှာ အလ္လာဟ်အရှင်မြတ်သည် လူသားတို့အား မိမိတို့ ပြုကျင့်မှုအချို့၏ အရသာကို မြည်းစမ်းစေဖို့ရာဖြစ်၏၊ သို့မှသာလျှင်သူတို့သည် သုစရိုက်မှုသို့ ပြန်လာကြ လိမ့်မည်။
30|42|၄၂။	မိုဟမ္မဒ်၊ သင်သည် အယူမှားသူတို့အား ဟယ်-အချင်းတို့၊ ကမ္ဘာမြေပေါ်တွင် လှည့်ပတ်သွားလာ၍ သင်တို့ထက် ရှေးကျသောလူဟောင်းတို့သည် မည်သို့ဖြစ်ပျက်ကြလေသည်ကို ကြည့်ရှုကြလော့၊ သူတို့အနက် အများအပြား တို့သည် ဆင်းတုရုပ်များသည် ကိုးကွယ်သူများဖြစ်ကြ၏။
30|43|၄၃။	ထို့ကြောင့်ရှောင်တိမ်း၍မရနိုင်သောနေ့တော်ကြီးသည် အလ္လာဟ်အရှင်မြတ်အထံတော်မှ မကျရောက်မီ သင်သည် သာသနာအစစ်အမှန်ကို စိတ်အားထက်သန်စွာနှင့် ယုံကြည်အားထုတ်လော့၊ ထိုနေ့တော်ကြီး၌ လူသားအပေါင်း တို့ကို နှစ်မျိုးနှစ်စားခွဲခြားထားလိမ့်မည်။
30|44|၄၄။	အကြင်သူသည် အယူမှားအ့ံ၊ ထိုသူသည် ထိုနေ့တော်ကြီး၌ မိမိ၏ မိစ္ဆာဝါဒ၏ အကျိုးဆက်များကို ခံစားရ၏၊ သို့သော်မှန်ကန်မှုကို ပြုကျင့်သူတို့မူကား မိမိတို့အတွက် ရိက္ခာစုဆောင်းထားကြ၏။
30|45|၄၅။	အလ္လာဟ်အရှင်မြတ်သည် ယုံကြည်၍ သုစရိုက်ကောင်းမှုပွားများသူတို့အား မိမိ၏ကောင်းကြီးမင်္ဂလာတော်များမှ ရက်ရက်ရောရောပေးသနားတော်မူ၏၊ မှတ်သားကြလော့၊ အရှင်မြတ်သည် မိမိ၏အဆုံးအမတော်ကို မလေးစား မယုံကြည်သူတို့ကို နှစ်သက်တော်မမူချေ။
30|46|၄၆။	အလ္လာဟ်အရှင်မြတ်၏ တန်ခိုးအံ့ဖွယ်တော်များအနက် တစ်ပါးမှာ သင်တို့သည် အရှင်မြတ်၏ ကောင်းကြီး မင်္ဂလာတော်ကို မြည်းစေရန်သော်လည်းကောင်း၊ အရှင်မြတ်၏ အမိန့်တော်အားဖြင့် လှေသင်္ဘောများနှင့် သွားလာဖို့ရန်သော်လည်းကောင်း၊ သင်တို့သည် အရှင်မြတ်၏ကျေးဇူးတော်ကို ရှာမှီးဖို့ရန်သော်လည်းကောင်း၊ အရှင်မြတ်သည် လေကို တင်ကြိုတိုက်ခတ်စေတော်မူ၏၊ ၎င်းစီရင်တော်မူခြင်းကား သင်တို့သည် အရှင်မြတ်၏ ဂုဏ်ကျေးဇူးတော်ကို ရင့်ကျုးဖို့ရာဖြစ်၏။
30|47|၄၇။	မိုဟမ္မဒ်၊ ငါသည် သင်မပွင့်မီအချိန်ကာလတွင် တမန်တော်အသီးသီးတို့ကို ၎င်းတို့၏ အမျိုးသားတို့ထံသို့ မုချစေလွှတ်တော်မူ၏၊ အလ္လာဟ်အရှင်မြတ်သည် အချုပ်အခြာအာဏာပိုင်သတော်မူကြောင်းကို ထင်ရှားစေသော ရှင်းလင်းခိုင်မာသည့်သက်သေခံချက်ကြီးများကို ထိုတမန်တော်တို့ယူဆောင်လာကြ၏၊ ထို့နောက်ငါသည် တမန် တော်တို့အား ပြစ်မှားသောသူတို့ကို လက်စားချေတော်မူ၏၊ ယုံကြည်သူတို့ကို စောင်မကြည့်ရှုမှုကား အရှင်မြတ် ၏ တာဝန်တော်ဖြစ်၏။
30|48|၄၈။	အလ္လာဟ်အရှင်မြတ်သည် လေများအား မိုးတိမ်တို့ကို ယူဆောင်သွားဖို့ရာ တိုက်ခတ်စေတော်မူ၏၊ အရှင်မြတ် သည် မိမိအလိုတော်အတိုင်း မိုးတိမ်တို့ကို အထက်ကောင်းကင်ဝယ် ဖြန့်ခင်းတော်မူ၏၊ ထို့အပြင်အရှင်မြတ်သည် မိုးတိမ်တို့ကို အပိုင်းပိုင်းအစစဖြစ်စေတော်မူ၏၊ ထို့နောက် ထိုမိုးတိမ်မှ မိုးရွာသွန်းချသည်ကို သင်မြင်ရ၏၊ ထို့အပြင်အရှင်မြတ်သည် မိမိကျေးကျွန်များအနက် အလိုတော်ရှိသူတို့အပေါ်သို့ မိုးရွာသွန်းစေတော်မူ၏၊ ထိုအခါ သူတို့သည် မုချဧကန်ဝမ်းမြောက်ဝမ်းသာဖြစ်ကြ၏။
30|49|၄၉။	စင်စစ်အားဖြင့် ထိုသူတို့သည် သူတို့အပေါ်သို့ မိုးမရွာသွန်းမီ မိုးတိမ်ကို မမျှော်လင့်လက်လျှော့နေကြ၏။
30|50|၅ဝ။	ထို့ကြောင့်သင်တို့သည် အလ္လာဟ်အရှင်မြတ်၏ ကောင်းကြီးမင်္ဂလာတော်၏ အမှတ်အသားကို သေပြီးသောမြေ အား ပြန်ရှင်စေခြင်း၌ ကြည့်ရှုကြလော့၊ အရှင်မြတ်သည် သေသူတို့ကို ရှင်ပြန်ထမြောက်စေတော်မူသောအရှင်၊ အရာရာတို့ကို ပြုနိုင်စွမ်းတော်မူသောအရှင်တည်း။
30|51|၅၁။	အကယ်၍ငါသည် လေကို စေလွှတ်တော်မူ၍ သူတို့သည် ထိုလေဝါဝင်လာသည်ကို မြင်ရကြပါလျက် သူတို့သည် မိစ္ဆာဝါဒကို ဆက်လက်ယုံကြည်ကြသေး၏။
30|52|၅၂။	အမှန်မှာ သင်မိုဟမ္မဒ်သည် သေသူများကို ကြားအောင်မပြုနိုင်ချေ၊ နားပင်းသူတို့ကိုလည်း သူတို့ထွက်ပြေးသွား သောအခါ ကြားအောင်မခေါ်နိုင်ချေ။
30|53|၅၃။	ထို့အပြင်သင်သည် မျက်စိကန်းသူတို့ကိုလည်း ၎င်းတို့အမှားမှ အမှန်သို့ မညွှန်ပြနိုင်ချေ၊ ငါသည် ကျမ်းတော်မြတ် ကို ယုံကြည်၍ ငါ့ကို ကျိုးနွံနာခံသူတို့မှတပါး အခြားသူတို့ကို ကြားအောင် သင်သည် မပြုနိုင်ချေ။
30|54|၅၄။	အလ္လာဟ်အရှင်မြတ်သည် သင်တို့ကို အင်အားနည်းပါးချိနဲ့သောဘဝတွင် ဖန်ဆင်းတော်မူ၏၊ ၎င်းဘဝမှ ခွန်အား ကြီးမားသောဘဝသို့ ပို့တော်မူ၏၊ အင်အားသန်စွမ်းသောဘဝမှ အင်အားနည်းပါး၍ ဆံပင်ဖြူအိုမင်းမစွမ်းချိနဲ့ သောဘဝသို့ တဖန်ရောက်စေတော်မူ၏၊ အရှင်မြတ်သည် မိမိအလိုတော်ရှိရာကို ဖန်ဆင်းတော်မူ၏၊ သဗ္ဗညုတ ဉာာဏ်တော်ရှင်၊ အနန္တတန်ခိုးတော်သခင်ဖြစ်တော်မူ၏။
30|55|၅၅။	အချိန်တော်ကြီးဆိုက်ရောက်လာသောနေ့၌ အပြစ်ရှိသူများက သူတို့သည် တစ်နာရီအချိန်လောက် ဆိုင်းင့ံနေခဲ့ပါ သည်ဟု ကျိန်ဆိုကြလတ့ံ၊ ထိုသို့သူတို့သည် လှည့်စားခြင်းကို အမြဲခံရကြ၏။
30|56|၅၆။	သို့သော်အကြင်သူတို့သည် ဉာာဏ်ပညာဂုဏ်နှင့် ယုံကြည်ခြင်းဂုဏ်များဖြင့် ချီးမြှင့်ခြင်းကို ခံရကြ၏၊ ထိုသူတို့က ဟယ်-အချင်းတို့၊ အမှန်ကိုဆိုသော် သင်တို့သည် အလ္လာဟ်အရှင်မြတ်၏ ဗျာဒိတ်တော်ကြောင့် ရှင်ပြန်ထမြောက် ရသောနေ့တော်ကြီးတိုင်အောင် ဆိုင်းင့ံနေခဲ့ကြရ၏၊ ဤနေ့သည်ကား ရှင်ပြန်ထမြောက်ရသောနေ့တော်ကြီး ပင်တည်း။
30|57|၅၇။	ထိုနေ့တော်ကြီး၌ မတရားမှုကျူးလွန်သူတို့ချေပလျှောက်လဲချက်များသည် သူတို့အား အကျိုးမပေးချေ၊ ထို့အပြင် ၎င်းတို့အား မိမိကိုယ်ကို မိမိပြုပြင်ခွင့်ပေးတော်မူလိမ့်မည်မဟုတ်ချေ။
30|58|၅၈။	အမှန်မှာ ငါသည် လူသားတို့အဖို့အရာ ကျမ်းမြတ်ကုရ်အာန်၌ ပမာပမြည်အမျိုးမျိုးအဖုံဖုံတို့အား စီရင်ထား တော်မူ၏၊ တမန်တော်၊ အကယ်၍သင်သည် သူတို့ထံသို့ အ့ံဖွယ်သရတစ်ပါးပါးကို ဆောင်ကြဉ်းလာလျှင် မိစ္ဆာဒိဋ္ဌိမိုက်တို့က ဟယ်-အချင်းတို့၊ သင်တို့သည် မျက်လှည့်အတတ်၌ လိမ္မာသူလူလိမ်လူကောက်များသာ ဖြစ်ကြ၏ဟု အမှန်ကြွေးကြော်ကြလတံ့။
30|59|၅၉။	အလ္လာဟ်အရှင်မြတ်သည် မသိသောသူတို့၏ စိတ်နှလုံးကို ထိုကဲ့သို့တံဆိပ်ခတ်နှိပ်တော်မူ၏။
30|60|၆ဝ။	ထို့ကြောင့်မိုဟမ္မဒ်၊ သင်သည် သည်းခံခြင်းတရားကို မြဲမြံစွာကိုင်ထားလော့၊ အလ္လာဟ်အရှင်မြတ်၏ ကတိတော် သည် အမှန်ပင်မှန်ကန်၏၊ ထို့ကြောင့်ယုံမှားသင်္ကာရှိသောမိစ္ဆာမိုက်တို့သည် သင့်အား စိတ်မတိုစိတ်မပျက် စေလင့်။
31|1|၁။	''အလိ(ဖ်)လာမ်မီး(မ်)''။
31|2|၂။	ဤဂါထာတော်များသည် သိမ်မွေ့နက်နဲသောကုရ်အာန်ကျမ်းတော်မြတ်၏ ဂါထာတော်များတည်း။
31|3|၃။	ဤကျမ်းတော်မြတ်သည် သူတော်ကောင်းတို့အဖို့အရာ အဆုံးအမတော်နှင့် ကောင်းကြီးမင်္ဂလာတော်ဖြစ်၏။
31|4|၄။	ထိုသူတော်ကောင်းတို့သည် ဆွလားသ်ဝတ်ပြုကြ၏၊ ဇကားသ်အလှုကို ပေးကြ၏၊ နောင်တမလွန်ဘဝ၌ ဧကန် ယုံကြည်ကြ၏။
31|5|၅။	ဤသူတို့သည် သူတို့၏ အသက်သခင်ကျေးဇူးတော်ရှင်အထံတော်မှ လမ်းညွှန်မှုရရှိကြ၏၊ စင်စစ်အားဖြင့် ဤသူတို့သာ အောင်မြင်သူများဖြစ်ကြ၏။
31|6|၆။	လူသားတို့အနက် အသိတရားမရှိပဲလျက် အလ္လာဟ်အရှင်မြတ်တော်၏ လမ်းတော်မှ သူတပါးကို ဖြားယောင်းခြင်း အလို့ငှာသော်လည်းကောင်း၊ လမ်းတော်ကို ပြောင်လှောင်ခြင်းအလို့ငှာသော်လည်းကောင်း၊ အနှစ်သာရကင်းမဲ့ သည့်အပျင်းဖြေစကားများကို ဟောကြားခြင်း၌ ငွေကုန်ငွေကျခံ၍ ကြိုးစားအားထုတ်သောသူရှိ၏၊ ဤကဲ့သို့သော သူတို့အတွက် အရှက်တကွဲပျက်စီးဆုံးရှုံးခြင်းရှိ၏။
31|7|၇။	ထို့အပြင် ငါ၏ပညတ်တော်များကို ရွတ်ဖတ်ပြသောအခါ ထိုသူသည် မကြားသကဲ့သို့၊ နားပင်းနေသကဲ့သို့ တစ်ဘက်သို့ကြီးစွာသောမာနဖြင့် လှည့်သွား၏၊ ထို့ကြောင့်ထိုသူအား အလွန်ပြင်းပြနာကျင်ဖွယ်ရှိသောအပြစ်ဒဏ် တော်သတင်းကို အကြောင်းကြားလော့။
31|8|၈။	မှတ်သားလော့၊ အကြင်သူတို့သည် သမ္မာတရားတော်ကို ယုံကြည်လျက် သုစရိုက်ကောင်းမှုများကို ပြုကျင့်အ့ံ၊ ထိုသူတို့အတွက် သုခဥယျာဉ်တော်များရှိ၏။
31|9|၉။	ထိုသူတို့သည် ထိုဥယျာဉ်တော်များ၌ စံစားနေထိုင်ကြရလတ့ံ၊ ဤသတင်းသည်ကား ထိုဥယျာဉ်တော်များ၌ စံစားနေထိုင်ကြရလတံ့၊ ဤသတင်းသည်ကား အလ္လာဟ်အရှင်မြတ်၏ ကတိဗျာဒိတ်တော်အမှန်ဖြစ်၏၊ အရှင် မြတ်သည် အနန္တတန်ခိုးတော်သခင်၊ သဗ္ဗညုတဉာာဏ်တော်ရှင်ဖြစ်တော်မူ၏။
31|10|၁ဝ။	သင်တို့မြင်ရသည့်အတိုင်း အလ္လာဟ်အရှင်မြတ်သည် မိုးကောင်းကင်ကို အမှီအထောက်မရှိပဲ ဖန်ဆင်းထား တော်မူ၏၊ ကမ္ဘာမြေကြီးသည် သင်တို့နှင့်အတူတကွမလှုပ်ရှားစေရန် မြေပေါ်တွင် တောင်ကြီးတောင်ငယ် အသီးသီးကို မြဲမြံစွာစီရင်ထားတော်မူ၏၊ အရှင်မြတ်သည် မဟာပထဝီမြေပေါ်တွင် တိရိစ္ဆာန်အမျိုးမျိုးကို ကြဲဖြန့်စီရင်ထားတော်မူ၏၊ ငါအရှင်မြတ်သည် မိုးကောင်းကင်မှ မိုးရေကို ရွာသွန်းစေတော်မူ၏၊ ထိုမိုးရေဖြင့် မြေပေါ်တွင် အကျိုးရှိသောသစ်ပင်အမျိုးမျိုးတို့ကို ပေါက်ရောက်စေတော်မူ၏။
31|11|၁၁။	ဤအရာဝထ္ထုခပ်သိမ်းကုန်တို့ကို အလ္လာဟ်အရှင်မြတ်ဖန်ဆင်းတော်မူ၏၊ အို-လူသားတို့၊ အလ္လာဟ်အရှင်မြတ်မှအပ သင်တို့ကိုးကွယ်သောဘုရားယောင်များဖန်ဆင်းသောအရာတစ်စုံတစ်ခုကို အကျွနု်ပ်အား ပြသကြလော့၊ တစ်စုံတစ်ရာမျှ ၎င်းတို့မဖန်ဆင်းနိုင်ချေ၊ မတရားမှုပြုသူတို့သည် ထင်ရှားသောအမှားသို့ ရောက်ကြသည် သာတည်း။
31|12|၁၂။	ငါအရှင်မြတ်သည် လု(က်)မာန်သုခမိန်အား မုချဧကန်ပညာအလင်းရောင်ကို သနားတော်မူ၏၊ သူ့အား ဗျာဒိတ် ပေးတော်မူသည်မှာ အို-လုက်မာန်၊ အလ္လာဟ်အရှင်မြတ်၏ ကျေးဇူးတော်၊ ဂုဏ်တော်ကို ချီးကြူးလော့၊ အကြင်သူသည် ဂုဏ်ကျေးဇူးတော်ကို ချီးမွမ်းအ့ံ၊ ထိုသူသည် မိမိအကျိုးအဖို့အရာ ချီးမွမ်း၏၊ အကြင်သူသည် အရှင်မြတ်၏ ကျေးဇူးတော်ကို ဝန်မခံ၊ ကျေးစွပ်အ့ံ၊ မှတ်သားလော့၊ အရှင်မြတ်သည် ဇာတိပကတိအားဖြင့် ကုံလုံပြည့်စုံတော်မူ၏၊ အ့ံချီးဖွယ်အပေါင်းကို ပိုင်တော်မူ၏။
31|13|၁၃။	မှတ်သားကြလော့၊ လု(က်)မာန်သုခမိန်သည် မိမိသားအား ဤသို့ဆုံးမ၏၊ အို-ချစ်သား၊ သင်သည် အလ္လာဟ် အရှင်မြတ်နှင့်တွဲဖက်၍ အခြားအရာများကို မကိုးကွယ်လင့်၊ မှတ်သားကြလော့၊ အရှင်မြတ်နှင့်အခြားအရာများကို တွဲဘက်ခြင်းသည် အလွန်ဆိုးသွမ်းသောပြစ်မှုတည်း။
31|14|၁၄။	ငါအရှင်မြတ်သည် လူသားအား မိမိ၏ မိဘတို့နှင့်စပ်လျဉ်း၍ ပညတ်တော်မူသည်မှာ သူ၏မိခင်သည် သူ့အား ဒုက္ခအမျိုးမျိုနှင့် မွေးဖွား၏၊ နှစ်နှစ်စေ့၍ နို့ဖြတ်သည့်တိုင်အောင် ယုယပိုက်ထွေး၊ နို့ချိုတိုက်ကျွေး၏၊ အို-လူသား၊ ငါ၏ကျေးဇူးတော်နှင့် မိဘနှစ်ပါး၏ ကျေးဇူးရပ်ကို အာရုံပြု၍ ချီးမွမ်းလော့၊ ငါ့အထံတော်သို့ သာ ခရီးရှိ၏။
31|15|၁၅။	သို့သော်အကယ်၍ သင်၏ မိဘနှစ်ပါးက သင်မသိသောဘုရားယောင်များကို ငါအရှင်မြတ်နှင့်တန်းတူထား၍ ကိုးကွယ်ဖို့ရာ သင့်အား အနိုင်အထက်စေခိုင်းခဲ့လျှင် သင်သည် သူတို့၏စကားကို နားမထောင်လင့်၊ လောကီမှု တွင် သူတို့ကို သနားကြင်နာစွာပေါင်းဖော်ပြုစုလော့၊ ထို့အပြင်ငါ့အထံတော်၌ မိမိ၏ အပြစ်များကို ဝန်ချ တောင်းပန်သောသူ၏လမ်းကို လျှောက်လိုက်လော့၊ ထို့နောက်သင်တို့အားလုံးသည် ငါ့အထံတော်သို့ ပြန်ကြရ မည်သာတည်း၊ ထိုအခါသင်တို့ပြုကျင့်လေ့ရှိသမျှအပေါင်းကို သင်တို့အား ငါမိန့်တော်မူမည်။
31|16|၁၆။	လု(က်)မာန်က ဆက်လက်၍ သြဝါဒပေးသည်မှာ အို-ချစ်သား၊ ဆိုးကောင်းမဟူ လူတို့ပြုကျင့်အပ်သောအမှုသည် မုန်ညင်းစေ့ခန့်မျှပင် လေးသော်လည်း ကျောက်ခဲကျောက်တုံးကြီးအတွင်း၌ဖြစ်စေ၊ မိုးကောင်းကင်၌ဖြစ်စေ၊ မဟာပထဝီမြေအတွင်း၌ဖြစ်စေ၊ ရှိသော်ငြားလည်း အလ္လာဟ်အရှင်မြတ်သည် ထိုအမှုကို ဆွဲထုတ်တော်မူလိမ့် မည်၊ စင်စစ်အားဖြင့်အလ္လာဟ်အရှင်မြတ်သည် သိမ်မွေ့နက်နဲသောအမှုများကို မြင်တော်မူ၏၊ အကြွင်းမဲ့သိတော် မူ၏။
31|17|၁၇။	အို-ချစ်သား၊ ဆွလားသ်ဝတ်ပြုလော့၊ သနားကြင်နာမှုကို ဆင့်ဆိုလော့၊ မကောင်းမှုဒုစရိုက်ကို တားမြစ်လော့၊ မည်သည့်အခြေအနေသို့ ဆိုက်ရောက်ငြားသော်လည်း ကြိုးစားမြဲကြိုးစားလော့၊ အကြောင်းမူကား ဤသို့ပြုကျင့် ခြင်းသည် စိတ်ဓာတ်ခိုင်ခန့်မြဲမြံခြင်းဖြစ်၏။
31|18|၁၈။	အို-ချစ်သား၊ မလေးမခန့်စိတ်ထားမြင့်မောက်၍ သင့်မျက်နှာကို သူတို့ဘက်မှ အခြားဘက်သို့ လှည့်၍ မထားနှင့်၊ မဟာပထမဝီမြေပေါ်၌ စွာတာတာဆောင့်ကြွကြွနှင့် မသွားမလာလင့်၊ အလ္လာဟ်အရှင်မြတ်သည် မာနထောင်လွှား ဝါကြွားပြောဆိုသူကို နှစ်သက်တော်မမူချေ။
31|19|၁၉။	အို-ချစ်သား၊ အသွားအလာအပြုအမူတွင် အလယ်အလတ်လမ်းကို လိုက်လော့၊ မိမိအသံကိုလည်း မကျယ် စေပဲ ဖြည်းညှင်းသာယာစေလော့၊ စင်စစ်အားဖြင့်အသံဟူသမျှတွင် နာခံဖွယ်မရှိ၊ အစူးရှဆုံးအသံသည် မြည်း တိရိစ္ဆာန်၏ အသံဖြစ်၏။
31|20|၂ဝ။	အို-လူသားအပေါင်းတို့၊ အလ္လာဟ်အရှင်မြတ်သည် ကောင်းကင်ဘုံနှင့် ကမ္ဘာမြေပေါ်ဝယ် ရှိရှိသမျှသောအရာ ခပ်သိမ်းကုန်တို့ကို သင်တို့သုံးစွဲအကျိုးရှိဖို့ရာ အဘယ်သို့ပြုပြင်စီမံထားတော်မူသည်ကို မမြင်ကြသလော၊ အရှင်မြတ်သည် သင်တို့အတွင်းအပြင်နှစ်ဌာနစလုံး၌ပင် ကောင်းကြီးမင်္ဂလာတော်များနှင့် အပြည့်ဖြည့်ထား တော်မူ၏၊ သို့ဖြစ်ပါလျက်လူသားတို့အနက် အသိဉာာဏ်သော်လည်းကောင်း၊ အဆုံးအမသော်လည်းကောင်း၊ အလင်းရောင်ပေးသည့်ကျမ်းတော်သော်လည်းကောင်း မရှိပဲလျက် အလ္လာဟ်အရှင်မြတ်နှင့်စပ်လျဉ်း၍ ငြင်းခုံသူ လည်းရှိသေး၏။
31|21|၂၁။	ထို့အပြင်အကယ်၍ ထိုသူတို့အား အလ္လာဟ်အရှင်မြတ်ချပေးသနားတော်မူသောကျမ်းတော်ကို ယုံကြည်လိုက်နာ ကြလော့ဟု ဟောပြောသောအခါ သူတို့က မလိုက်နာနိုင်၊ ငါတို့သည် မိရိုးဖလာကိုသာ လိုက်ကြ၏ဟု တုံ့ ပြန်ပြောဆိုကြ၏၊ ရှိုင်တန်မာရ်နတ်သည် သူတို့၏မိဘဘိုးဘွားကို ငရဲမီးထဲသို့ ဖြားယောင်းသွေးဆောင်သွားခဲ့ သော်ငြားလည်း သူတို့သည် မိရိုးဖလာကို လိုက်ကြမည်လော။
31|22|၂၂။	အကြင်သူသည် အလ္လာဟ်အရှင်မြတ်အား ကျိုးနွံနာခံသောရည်ရွယ်ချက်ဖြင့် ကုသိုလ်ကောင်းမှုပြုအ့ံ၊ ထိုသူသည် တောင့်တင်းခိုင်မာသောကြိုးစကို မုချအမှန်ဆုပ်ကိုင်ဆွဲမိသည်မည်၏၊ အရာခပ်သိမ်းကုန်တို့၏ အကျိုးဆက်ကို အလ္လာဟ်အရှင်မြတ်စိုးပိုင်တော်မူ၏။
31|23|၂၃။	အို-တမန်တော်၊ အကြင်သူသည် သမ္မာတရားတော်ကို မယုံကြည်အ့ံ၊ ထိုသူ၏ မိစ္ဆာအယူဝါဒသည် သင်၏ စိတ်ကို မထိခိုက်စေလင့်၊ ထိုအယူမှားသူတို့သည် ငါ့အထံတော်သို့ ပြန်ကြရမည်သာတည်း၊ ထိုအခါငါသည် သူတို့အား သူတို့ပြုကျင့်မှုများကို မိန့်ကြားတော်မူမည်၊ မှတ်သားကြလော့၊ အလ္လာဟ်အရှင်မြတ်သည် လူသား တို့၏ စိတ်နှလုံးအတွင်းရှိရှိသမျှအပေါင်းကို အကြွင်းမဲ့သိတော်မူ၏။
31|24|၂၄။	ငါသည် ထိုမိစ္ဆာတို့အား ခေတ္တခဏစည်းစိမ်ချမ်းသာပေးသနားတော်မူ၏၊ ထို့နောက်သူတို့ကို အလွန်ကြီးလေး သောအပြစ်ဒဏ်တော်အတွင်းသို့ မောင်းသွင်းတော်မူမည်။
31|25|၂၅။	အို-တမန်တော်၊ သင်သည် ထိုအယူလွဲသူတို့အား မိုးကောင်းကင်နှင့် ကမ္ဘာမြေပြင်ကို အဘယ်သူဖန်ဆင်း သနည်းဟု မေးသောအခါ သူတို့က အလ္လာဟ်အရှင်မြတ်ဟု ပြန်ဖြေလတ့ံ၊ သို့ပြောဆိုလျှင် ဟယ်-အချင်းတို့၊ အလ္လာဟ်အရှင်မြတ်သည် ချီးမွမ်းခြင်းတည်ရာဖြစ်တော်မူ၏ဟု သူတို့အား သင်ဟောပြောလော့၊ သို့သော်သူတို့ အနက်များလှစွာသောသူတို့သည် အသိဉာာဏ်ကင်းမဲ့သူများဖြစ်ကြ၏။
31|26|၂၆။	မိုးကောင်းကင်နှင့် ကမ္ဘာမြေပြင်ဝယ်ရှိရှိသမျှအပေါင်းတို့ကို အလ္လာဟ်အရှင်မြတ်စိုးပိုင်တော်မူ၏၊ မှတ်သား ကြလော့၊ အရှင်မြတ်သည် ဇာတိပကတိအားဖြင့် ကုံလုံပြည့်စုံတော်မူ၏၊ ချီးမွမ်းခြင်းတည်ရာဖြစ်တော်မူ၏။
31|27|၂၇။ ဤကမ္ဘာမြေပြင်တွင် ပေါက်ရောက်သည့်သစ်ပင်အားလုံးတို့သည် မင်တံများဖြစ်၍ သမုဒ္ဒရာရေကို မင်ရည်ပြု လျက် အလ္လာဟ်အရှင်မြတ်၏ စကာတော်များကို အက္ခရာရေးတင်မှတ်သားလျှင် သမုဒ္ဒရာရေကုန်ခန်း၍ နောက် သမုဒ္ဒရာခုနစ်ခုထပ်ပေးငြားသော်လည်း ထိုသမုဒ္ဒရာများ၏ ရေသာကုန်ခန်းမည်၊ အရှင်မြတ်၏ ဗျာဒိတ်တော် များကား ရေး၍ မကုန်ဆုံးနိုင်ချေ၊ အလ္လာဟ်အရှင်မြတ်သည် အနန္တတန်ခိုးတော်သခင်၊ သဗ္ဗညုတဉာာဏ်တော်ရှင် မုချဧကန်ဖြစ်တော်မူ၏။
31|28|၂၈။	ဟယ်-မိစ္ဆာယုတ်တို့ သင်တို့ကို ဖန်ဆင်းတော်မူခြင်း်၊ ရှင်ပြန်ထမြောက်စေတော်မူခြင်းတို့သည် ဝိညာဉ်တစ်ခု ကို ဖန်ဆင်းတော်မူခြင်း၊ ရှင်ပြန်ထမြောက်တော်မူခြင်းသာဖြစ်၏၊ မှတ်သားကြလော့၊ အလ္လာဟ်အရှင်မြတ်သည် ခပ်သိမ်းကုန်သောအရာတို့ကို အကြွင်းမဲ့ကြားသိတော်မူသောအရှင်ဖြစ်တော်မူ၏။
31|29|၂၉။	အို-လူသားအပေါင်းတို့၊ အလ္လာဟ်အရှင်မြတ်သည် ညဉ့်ကို နေ့အတွင်းသို့၊ နေ့ကို ညဉ့်အတွင်းသို့ သွင်းတော် မူသည်ကို သင်တို့မမြင်ကြသလော၊ အလ္လာဟ်အရှင်မြတ်သည် နေနှင့်လကို အစိုးရတော်မူ၏၊ ၎င်းတို့အား ၎င်းတို့အဖို့အရာ အသီးသီးသတ်မှတ်ထားသောအချိန်တိုင်အောင် သွားလာဝင်ထွက်ခြင်းကို ပြုစေတော်မူ၏၊ သင်တို့ပြုကျင့်သမျှအလုံးစုံတို့ကို အလ္လာဟ်အရှင်မြတ်သည် အကြွင်းမဲ့သိတော်မူသည်ကိုလည်း သင်တို့မသိ ကြသလော။
31|30|၃ဝ။	ဤသို့တန်ခိုးတော်ရှင်ဖြစ်ရခြင်းအကြောင်းရင်းကား အလ္လာဟ်အရှင်မြတ်သည် အရှင်သခင်အစစ်အမှန်ဖြစ်တော် မူ၍ အရှင်မြတ်မှတပါး မိစ္ဆာဒိဋ္ဌိတို့ကိုးကွယ်ရာတို့မှာမူကား ဘုရားအစစ်အမှန်မဟုတ်၊ အတုအပမျှသာဖြစ်သော ကြောင့်တည်း၊ အလ္လာဟ်အရှင်မြတ်သည် အတိုင်းမသိကြီးကဲမြင့်မြတ်တော်မူ၏။
31|31|၃၁။	အလ္လာဟ်အရှင်မြတ်သည် အ့ံဖွယ်သရဲတော်များကို သင်တို့အား ပြသတော်မူစိမ့်သောငှာ မိမိ၏ကောင်းကြီး မင်္ဂလာတော်အားဖြင့် သမုဒ္ဒရာပင်လယ်ကျောတွင် လှေသင်္ဘောများကို ကူးသန်းသွားလာစေတော်မူ၏၊ ဤအရာ ကို သင်တို့မမြင်ကြသလော၊ စင်စစ်အားဖြင့်၎င်းအချက်အရာများ၌ တည်ကြည်၍ ဂုဏ်ကျေးဇူးသိတတ်သူများ အတွက် သက်သေသာဓကတော်များပါရှိ၏။
31|32|၃၂။	အကယ်၍သမုဒ္ဒရာလှိုင်းတံပိုးများသည် သူတို့ကို အမိုးအကာကဲ့သို့ လွှမ်းမိုး၍ လာရှိသော် လူသားတို့သည် ထက်သန်သောသဒ္ဓါစေတနာဖြင့် အလ္လာဟ်အရှင်မြတ်ကိုသာ ယုံကြည်ကိုးစားပြီးလျှင် အထံတော်၌ ငိုကြွေး ဆုတောင်းကြ၏၊ သို့သော်အရှင်မြတ်သည် ၎င်းတို့အား ဘေးကင်းကွာချမ်းသာစွာဆိပ်ကမ်းမြေသို့ ဆိုက်ရောက် စေတော်မူသောအခါ ၎င်းတို့အနက်အချို့သောသူတို့သည် ယုံကြည်သူမမည်၊ မိစ္ဆာဒိဋ္ဌိမည်၊ အလယ်ကြား၌ ရှိနေကြ၏၊ အမှန်မှာ သစ္စာဖောက်ကျေးဇူးကန်းတို့မှတပါး ငါအရှင်မြတ်၏ သာဓကတော်များကို ပယ်ရှားသူ မရှိချေ။
31|33|၃၃။	အို-လူသားအပေါင်းတို့၊ သင်တို့၏အသက်သခင်ကျေးဇူးရှင်၏ အမှုတော်ကို ထမ်းရွက်ကြလော့၊ မိဘတို့ကလည်း သားသမီးတို့ကို၊ သားသမီးတို့ကလည်း မိဘတို့ကို မကယ်ဆယ်နိုင်သောနေ့တော်ကြီးကို ကြောက်ရွံ့ကြလော့၊ မှတ်သားကြလော့၊ အရှင်မြတ်၏ ကတိသစ္စာတော်သည် မုချဧကန်မှန်ကန်၏၊ အလ္လာဟ်အရှင်မြတ်အထံတော်မှ သင်တို့ကို လောကီစည်းစိမ်ကာမဂုဏ်က မလှည့်စားစေလင့်၊ ရှိုင်တန်မာရ်နတ်ကိုလည်း ဖြားယောင်းခြင်းကို မပြုစေလင့်။
31|34|၃၄။	မှတ်သားကြလော့၊ အချိန်တော်ကို အလ္လာဟ်အရှင်မြတ်သာလျှင် သိတော်မူ၏၊ အရှင်မြတ်သည် မိုးကို ရွာသွန်း စေတော်မူ၏၊ အမိဝမ်းတွင်းကိန်းအောင်းသောအရာများကို သိတော်မူ၏၊ လူသားသည် မနက်ဖြန်မည်သည့် စီးပွားဥစ္စာရမည်ကိုလည်းကောင်း၊ မည်သည့်အရပ်တွင် သေရမည်ကိုလည်းကောင်း မသိချေ၊ အမှန်ဆိုသော် အလ္လာဟ်အရှင်သာလျှင် အရာခပ်သိမ်းကုန်တို့ကို အကြွင်းမဲ့ကြားတော်မူ၏၊ သိတော်မူ၏။
32|1|၁။	''အလိ(ဖ်)လာမ်မီး(မ်)''။
32|2|၂။	ယုံမှားသံသယကင်းသောကျမ်းမြတ်ကုရ်အာန်ကို အနန္တစကြဝဋ္ဌာများ၏ အရှင်သခင်ထုတ်ပြန်ချပေးသနားတော် မူ၏။
32|3|၃။	သို့မဟုတ်ဤမိစ္ဆာဒိဋ္ဌိတို့က ဤကျမ်းသည် ရှင်မိုဟမ္မဒ်၏ လက်ဖြစ်ကျမ်းသာဖြစ်၏ဟု ဆိုကြသလော၊ ဤစကား အလျင်းမမှန်ချေ၊ သို့သော်ကျမ်းမြတ်ကုရ်အာန်သည် သင်၏အသက်သခင်ကျေးဇူးရှင်၏ အထံမှ သစ္စာတရား တော်ဖြစ်၏၊ သင်မပွင့်မီရှေးကာလက တရားဟောပြောသတိပေးသူတမန်တော်ဟူ၍ မလာမရောက်ဖူးသော လူစုလူမျိုးတို့အား သင်သည် တရားသွန်သင်ဆုံးမသတိပေးဖို့ရာအတွက်ဖြစ်၏၊ သို့မှသာလျှင် သူတို့သည် လမ်းမှန်ကို သွားကောင်းသွားလိမ့်မည်။
32|4|၄။	အလ္လာဟ်အရှင်မြတ်သည် ကမ္ဘာမြေပြင်မိုးကောင်းကင်နှင့်တကွ ထိုနှစ်ရပ်အကြားရှိ အရာဝထ္ထုအပေါင်းတို့ကို ခြောက်ရက်ကာလမျှနှင့် ပြီးစီးအောင်ဖန်ဆင်းတော်မူ၏၊ ထို့နောက်အရှင်မြတ်သည် ရာဇပလ္လင်တော်ကြီးအပေါ်သို့ တက်၍ စံမြန်းတော်မူ၏၊ အို-လူသားအပေါင်းတို့၊ သင်တို့၌ အရှင်မြတ်မှတပါး အခြားကာကွယ်စောင့်ရှောက်သူ အဆွေခင်ပွန်းသော်လည်းကောင်း၊ ရန်ဖြေဖြန်သူသော်လည်းကောင်း၊ တစ်စုံတစ်ယောက်မျှမရှိချေ၊ ထို့ကြောင့် သင်တို့သည် တရားတော်ကို အာရုံပြုကြမည်မဟုတ်လော။
32|5|၅။	အလ္လာဟ်အရှင်မြတ်သည် အထေက်အကောင်းကင်ဘုံမှ မြေပြင်သို့ အခွင့်ကိစ္စဟူသမျှတို့ကို စီစဉ်ပေးတော်မူ၏၊ ထို့နောက်တဖန်ထိုအခွင့်ကိစ္စများသည် အရှင်မြတ်အထံတော်သို့ နေ့ခြင်းပင် ပြန်တက်ကြရ၏၊ ထိုနေ့တစ်နေ့သည် လောကီနှစ်ပေါင်းတစ်ထောင်နှင့်ညီမျှ၏။
32|6|၆။	ထိုသို့အခွင့်ကိစ္စအဝဝကို စီမံခန့်ခွဲတော်မူသောအရှင်မြတ်သည် မမြင်ရသောအရူပ၊ မြင်ရသောရှုပအပေါင်းတို့ကို အကြွင်းမဲ့သိတော်မူသောအရှင်၊ အနန္တတန်ခိုးတော်သခင်၊ မဟာကရုဏတော်အရှင်ဖြစ်တော်မူ၏။
32|7|၇။	အရှင်မြတ်သည် မိမိဖန်ဆင်းတော်မူသောအရာဝထ္ထုအလုံးစုံတို့ကို မင်္ဂလာဖြစ်စေတော်မူ၏၊ လူသားကို ရွှံ့စေးမှ စတင်ဖန်ဆင်းတော်မူ၏။
32|8|၈။	ထို့နောက်လူသားမျိုးစေ့ကို အလွန်စက်ဆုပ်ရွံရှာဖွယ်သုက်ရည်စက်မှ ဖန်ဆင်းတော်မူ၏။
32|9|၉။	ထို့နောက်လူ့ပုံကို စီရင်တော်မူပြီးလျှင် ထိုပုံအတွင်းသို့ ဝိညာဉ်တော်မှ မှုတ်သွင်းတော်မူ၏၊ အို-လူသားအပေါင်း တို့၊ ငါသည် ကြားနာဖို့ရာ နား၊ ကြည့်မြင်ဖို့ရာမျက်စိ၊ အာရုံခံဖို့ရာ စိတ်နှလုံးစသည်တို့ကို ဖန်ဆင်းတော်မူ၏၊ သို့ပါလျက်သင်တို့သည် ငါ၏ကျေးဇူးတော်ကို အနည်းငယ်မျှသာသိကြ၏။
32|10|၁ဝ။	ထို့အပြင်အယူလွဲသူတို့က ငါတို့သည် မြေကြီးထဲတွင် ဆွေးမြေ့ပျက်စီးပျောက်ပျက်ပြီးနောက် ငါတို့ကို အဘယ်သို့ တဖန်ထပ်မံဖန်ဆင်းမည်နည်းဟု မေးမြန်းကြ၏၊ အမှန်ဆိုသော်ထိုသူတို့သည် သူတို့ကို ဖန်ဆင်းမွေးမြူတော် မူသောကျေးဇူးတော်သခင်အား မျက်ဝါးထင်ထင်ဖူးမျော်ရမည်ကို မယုံကြည်သူများဖြစ်ကြ၏။
32|11|၁၁။	အို-တမန်တော်ဟောကြားလော့၊ သင်တို့၏ အသက်ဝိညာဉ်ကို နှုတ်သိမ်းရန် ခန့်ထားသောသေမင်းသည် သင်တို့ကို စုဆောင်းလိမ့်မည်၊ ထို့နောက်သင်တို့သည် မိမိတို့၏အသက်သခင်ကျေးဇူးရှင်အထံတော်သို့ ပြန်ပို့ခြင်း ခံကြရလတ့ံ။
32|12|၁၂။	အို-တမန်တော်၊ အပြစ်ထိုက်သည့်ဒုစရိုက်ကောင်များသည် မိမိတို့ကို ဖန်ဆင်းမွေးမြူတော်မူထသောကျေးဇူး တော်သခင်၏ မျက်မှောက်ဝယ် ဦးခေါင်းနှိမ့်ချလျက် အို-အကျွနု်ပ်တို့၏အရှင်သခင်၊ အကျွနု်ပ်တို့သည် ယခု မျက်ဝါးထင်ထင်မြင်ရကြားနာရပါပြီ၊ အကျွနု်ပ်တို့ကို ပြန်ပို့တော်မူပါ၊ အကျွနု်ပ်တို့သည် တရားမှန်ကို စောင့်ထိန်း ပါမည်၊ ယခုအကျွနု်ပ်တို့အမြင်မှန်ကို ရကြပါပြီဟု လျှောက်ထားသည်ကို သင်မြင်ရလျှင် ကောင်းလေစွ။
32|13|၁၃။	ငါသည် အလိုတော်ရှိလျှင် ဝိညာဉ်တိုင်းကို လမ်းပြတော်မူနိုင်၏၊ ဒုစရိုက်ကောင်များနှင့်စပ်လျဉ်း၍ ပေးတော် မူသောဗျာဒိတ်သစ္စာတော်သည် အမှန်ဖြစ်၏၊ ထိုကတိသစ္စာတော်ကား ငါသည် ငရဲပြည်ကို ဂျင်နတ်သားနှင့် လူသားတို့နှင့် ဖြည့်တော်မူမည့်အကြောင်းဖြစ်၏။
32|14|၁၄။	အို-မိစ္ဆာမိုက်တို့၊ နင်တို့ကျုးလွန်ခဲ့သောအကုသိုလ်မကောင်းမှုများ၏ အပြစ်ဒုက္ခကို မြည်းကြလော့၊ အကြောင်း မူကား နင်တို့သည် ဤတရားစီရင်တော်မူသောနေ့တော်ကြီးကို ရင်ဆိုင်ရမည်ကို သတိမမူမေ့လျော့ခဲ့ကြ၏၊ ယခုမူကားငါသည် နင်တို့ကို မေ့လျော့၏၊ နင်တို့သည် ဒုစရိုက်မကောင်းမှုကို ပြုကျင့်ခဲ့သောကြောင့် ထာဝရ ခံစားရသည့်ငရဲအပြစ်ဒဏ်ကို မြည်းစမ်းကြလော့။
32|15|၁၅။	ငါ၏တရားတော်များကို ယုံကြည်သူများသာလျှင် တရားတော်ကို ကြားနာရသောအခါ ဦးညွှတ်ချကြ၏၊ သူတို့ သည် သူတို့၏အရှင်သခင်၏ ဂုဏ်ကျေးဇူးတော်ကို ရင့်ကျုးကြ၏၊ ဤသူတို့သည် မာန်မာနခက်ထန်သူများ မဟုတ်ချေ။
32|16|၁၆။	ထိုသူတို့သည် မအိပ်စက်ပဲ သူတို့၏အရှင်သခင်အား ကြောက်ရွံ့ရိုကျိုးခြင်း၊ ကျေးဇူးတော်မျှော်လင့်ခြင်းတို့ဖြင့် အရှင်မြတ်အား ဝတ်ပြုကြ၏၊ ငါအရှင်မြတ်ချပေးသနားတော်မူသောစည်းစိမ်ဥစ္စာများမှ အချို့အဝကို လှုဒါန်း စွန့်ကြဲကြ၏။
32|17|၁၇။	ဝိညာဉ်သည် မိမိဆည်းပူးခဲ့သောကုသိုလ်ကောင်းမှု၏ ဆုတော်လာဘ်တော်ဖြစ်သောမည်သည် ဝမ်းမြောက် ပျော်ရွှင်မှုကို မိမိထံမှ ဖုံးကွယ်ထားသည်ကို မသိချေ။
32|18|၁၈။ ယုံကြည်သူ၊ သူတော်ကောင်းနှင့် မယုံကြည်သူသူယုတ်မာတို့သည် ထပ်တူထပ်မျှပင် ဖြစ်သလော၊ မဖြစ်ချေ။
32|19|၁၉။	သို့သော်အကြင်သူတို့သည် သမ္မာတရားတော်ကို ယုံကြည်လျက် သုစရိုက်ကောင်းမှုများကို ပွားများကြအ့ံ၊ ထိုသူတို့နေထိုင်ခံစားဖို့ရာ သာယာကြည်နူးဖွယ်ရာဥယျာဉ်ဗိမာန်တော်ကြီးအသင့်ရှိ၏၊ သူတို့သည် ဆည်းပူး ခဲ့သောကုသိုလ်ကောင်းမှု၏ အကျိုးဆက်ပေတည်း။
32|20|၂ဝ။	အကြင်သူတို့သည် ဒုစရိုက်မကောင်းမှုများကို ကျူးလွန်ကြအ့ံ၊ ထိုသူတို့နေထိုင်စံစားဖို့ရာ ငရဲမီးအသင့်ရှိ၏၊ သူတို့သည် ငရဲမီးမှ ထွက်ပြေးသောအခါတိုင်း သူတို့ကို မီးအတွင်းသို့ ပြန်ယူခဲ့၏၊ ထိုသူညစ်တို့အား မိန့်တော် မူသည်မှာ သင်တို့မရှိဟု ငြင်းသောငရဲမီး၏နှိပ်စက်ညှင်းပန်းခြင်းကို မြည်းကြလော့။
32|21|၂၁။	ထို့အပြင်သူတို့သည် သမ္မာတရားလမ်းတော်သို့ ပြန်ရောက်ကောင်းရောက်စေခြင်းငှာ သူတို့အား အပြစ်ဒဏ်ကြီး ကို မပေးမီ အပြစ်ဒဏ်ငယ်ကိုလည်း မုချဧကန်မြည်းစေတော်မူ၏။
32|22|၂၂။	မိမိအရှင်သခင်၏ ပညတ်တရားတော်ကို ကြားရသောအခါ မနာယူပဲ ကျောပေးသွားသူထက် အဘယ်သူသည် ပြစ်မှုကို ကျူးကျော်သနည်း၊ မှတ်သားလော့၊ ငါအရှင်မြတ်သည် အပြစ်ထိုက်သူဒုစရိုက်ကောင်ကို လက်စားချေ တော်မူမည်။
32|23|၂၃။	ငါအရှင်မြတ်သည် တမန်တော်မူစာအား ကျမ်းတော်ချပေးသနားတော်မူခြင်းကို ဒွိဟသံသယမရှိကြလင့်၊ ထို့ အပြင်ငါသည် ထိုကျမ်းတော်ကို အစ္စရာအီလ်လူမျိုးတို့အဖို့အရာ အဆုံးအမအလင်းပြကျမ်းဖြစ်စေတော်မူ၏။
32|24|၂၄။	ထို့အပြင်ထိုသူများသည် သမာဓိတည်ကြည်ခြင်းရှိ၍ ငါချပေးသနားတော်မူသောကျမ်းတော်ကို စိတ်အားထက် သန်စွာယုံကြည်ကြသောအခါ ငါသည် သူတို့အနက် အချို့ကို အကြီးအကဲခန့်ထားလေ၏၊ ထိုအကြီးအကဲတို့ သည် ငါ၏အမိန့်တော်အားဖြင့် ထိုအမျိုးသားတို့အား ခေါင်းဆောင်လမ်းပြကြလေ၏။
32|25|၂၅။	မှတ်သားကြလော့၊ သင်၏အရှင်သခင်သည် ရှင်ပြန်ထမြောက်သောနေ့တော်ကြီး၌ သူတို့အလယ်ကြားတွင် ၎င်းတို့အချင်းချင်းကွဲပြားနေသောအမှုများနှင့်စပ်လျဉ်း၍ စစ်ကြောစီရင်တော်မူမည်။
32|26|၂၆။	သူတို့မဖြစ်ပေါ်မသေးမီ များလှစွာသောရှေးလူဟောင်းအဆက်ဆက်တို့သည် ပယ်ရှားသုတ်သင်ခဲ့လေပြီ၊ ထိုသို့ ပယ်ရှားသုတ်သင်သောသူတို့၏ နေရာထိုင်ခင်းများတွင် ဤသူတို့သည် လှည့်ပတ်သွားလာနေကြ၏၊ ထိုအခြင်း အရာများကို ကြည့်ရှုခြင်းအားဖြင့် ဤသူတို့သည် တရားသံဝေဂရသူဖို့ရာမဟုတ်ပေလော၊ မှတ်သားကြလော့၊ ထိုအခြင်းအရာများတွင် သာဓကတော်များအမှန်အကန်ပါရှိ၏၊ သို့ပါလျက်သူတို့ဂရုမစိုက်ကြဘူးလော။
32|27|၂၇။	ငါသည် သွေ့ခြောက်သယောင်းနေသောမြေသို့ မြစ်ရေချောင်းရေများကို စိမ့်ဝင်စီးဆင်းစေတော်မူ၏၊ ထိုရေ အားဖြင့် ကောက်ပဲသီးနှံကို ပေါက်ရောက်ဖြစ်ထွန်းစေတော်မူ၏၊ ထိုအသီးအနှံများကို သူတို့၏ကျွဲနွားတိရိစ္ဆာန် နှင့်တကွ သူတို့မှီဝဲသုံးဆောင်ကြ၏၊ ဤအကြောင်းအရာများကို သူတို့မဆင်ခြင်မသုံးသပ်ကြသလော၊ သို့ဖြစ်၍ သူတို့သည် မြင်ကြမည်မဟုတ်ပေလော။
32|28|၂၈။	ထို့အပြင်သူတို့က သင်တို့အမှန်ကို ဆိုလိုလျှင် သင်တို့ပြောဆိုသည့်အောင်မင်္ဂလာနေ့တော်ကြီးသည် အဘယ် အခါဆိုက်ရောက်မည်နည်းဟု မေးကြ၏။
32|29|၂၉။	အို-တမန်တော်၊ သူတို့အား ဟောကြားလော့၊ အောင်လံစိုက်ထူသောနေ့တော်ကြီးတွင် သမ္မာတရားတော်ကို မယုံကြည်သောမိစ္ဆာဒိဋ္ဌိတို့၏ ယုံကြည်ခြင်းတရားသည် သူတို့ကို တစ်စုံတစ်ရာအကျိုးပေးမည်မဟုတ်၊ ထို့အပြင် သူတို့၏အပြစ်ဒဏ်ရွှေ့ဆိုင်းထားတော်မူမည်မဟုတ်ချေ။
32|30|၃ဝ။	ထို့ကြောင်အို-မိုဟမ္မဒ်၊ ထိုသူယုတ်မာတို့ထံမှ ခွဲထွက်သွားလော့၊ သူတို့ကို လျစ်လျူရှုလော့၊ အဖြစ်အပျက် တော်ကြီးကို စောင့်စားမျှော်လင့်နေလော့၊ မှတ်သားလော့၊ သူတို့လည်း စောင့်စားမျှော်လင့်နေကြ၏။
33|1|၁။	အို-တမန်တော်၊ သင်သည် အလ္လာဟ်အရှင်မြတ်၏ ဝတ်ကို ပြေအောင်ပြုလော့၊ မယုံကြည်သူနှင့် ယုံကြည် ဟန်ဆောင်သူများ၏ စကားကို နားမထောင်လင့်၊ မှတ်သားလော့၊ အရှင်မြတ်သည် အကြွင်းမဲ့သိတော်မူ၏၊ ပညာရှိတော်မူ၏။
33|2|၂။	ထို့အပြင်သင်သည် မိမိ၏အရှင်သခင်က သင်၏စိတ်နှလုံးတွင် ထင်ရှားစေသောဗျာဒိတ်တော်ကို လိုက်နာကျင့် ဆောင်လော့၊ အလ္လာဟ်အရှင်မြတ်သည် သင်ပြုကျင့်သမျှအပေါင်းတို့ကို အကြွင်းမဲ့မုချဧကန်သိတော်မူ၏။
33|3|၃။	ထို့အပြင်အလ္လာဟ်အရှင်မြတ်အား ယုံကြည်ကိုးစားလော့၊ အကြောင်းမူကား အရှင်မြတ်သည် ယုံကြည်ကိုးစားရ သူအဖြစ်ဖြင့် လုံလောက်တော်မူ၏။
33|4|၄။	အလ္လာဟ်အရှင်မြတ်သည် မည်သည့်လူသားကိုမှ မိမိကိုယ်အတွင်းတွင် စိတ်နှလုံးနှစ်ခုသွင်းပေးတော်မမူချေ၊ သင်တို့သည် မိမိတို့၏ မယားမိန်းမအား မိမိ၏မိခင်ဖြစ်သည်ဟု ကြေငြာသောကြောင့် ထိုမယားသည် အမိ မဖြစ်ချေ၊ သင်တို့သည် သူတပါးသားများအား မိမိသားဖြစ်သည်ဟု ကြေငြာသောကြောင့်လည်း ထိုသားများ သည် သင်တို့၏သားမဖြစ်ချေ၊ ဤကြေငြာခြင်းသည် သင်တို့နှုတ်မှထွက်သောစကားသာတည်း၊ သို့သော် အလ္လာဟ်အရှင်မြတ်သည် သမ္မာတရားလမ်းတော်ကို ပြသတော်မူ၏။
33|5|၅။	သူတို့၏ အဘရင်း၏နာမည်များကို ဖော်ပြလော့၊ ဤသို့ပြုခြင်းသည် အလ္လာဟ်အရှင်မြတ်၏ မျက်နှာတော်တွင် သာလွန်မျှတခြင်းဖြစ်၏၊ သင်တို့သည် သူတို့၏အဘတို့၏ အမည်နာမများကို မသိလျှင် သူတို့သည် ဘာသာ အယူဝါဒအားဖြင့် သင်တို့၏ညီအစ်ကိုများဖြစ်ပေသည်၊ သူတို့သည် သင်တို့အား မှီခိုသူများဖြစ်ကြ၏၊ သင်တို့ သည် မိမိတို့အမှတ်မဲ့ပြုမိသောအမှားများအတွက် အပြစ်မထိုက်ချေ၊ သို့သော်တမင်္ဂလာပြုသောအမှားများအတွက် အပြစ်သင့်၏၊ အလ္လာဟ်အရှင်မြတ်သည် အပြစ်လွှတ်မူသောအရှင်၊ မဟာဂရုဏာတော်အရှင်ဖြစ်တော်မူ၏။
33|6|၆။	ယုံကြည်သူတို့သည် တမန်တော်ကို မိမိတို့ကိုယ်ထက် သာလွန်ချစ်ခင်မြတ်နိုးကြ၏၊ တမန်တော်၏ ကြင်ယာ တော်တို့သည် သူတို့၏အမိအရင်းသဖွယ်ဖြစ်၏၊ ထို့အပြင်ဆွေမျိုးရင်းခြာယုံကြည်သူတို့သည် တစ်ဦးနှင့်တစ်ဦး အခြားယုံကြည်သူများထက်သော်လည်းကောင်း၊ သာလွန်ချစ်ခင်စုံမက်ရာသည်ဟု အလ္လာဟ်အရှင်မြတ်၏ ကျမ်း ဂန်တော်၌ လာ၏၊ သို့သော်သင်တို့သည် မိမိတို့အဆွေခင်ပွန်းများကို ထောက်ထားညှာတာကျေးဇူးပြုကြလော့၊ ကျမ်းတော်မြတ်တွင် ထိုသို့ရေးတင်မှတ်သားထား၏။
33|7|၇။	အို-တမန်တော်မိုဟမ္မဒ်၊ ငါသည် တမန်တော်များထံမှ ပဋိညာဉ်ဝန်ခံချက်ကို ယူတော်မူရာ သင့်ထံမှလည်း ကောင်း၊ တမန်တော်နူဟိုထံမှလည်းကောင်း၊ တမန်တော်အေဗရာဟမ်ထံမှလည်းကောင်း၊ တမန်တော်မူစာထံမှ လည်းကောင်း၊ မရ်ယမ်၏သားတမန်တော်အီစာထံမှလည်းကောင်း၊ ခိုင်မာလုံလောက်သောပဋိညာဉ်ဝန်ခံချက်ကို ငါယူတော်မူ၏။
33|8|၈။	ထိုသို့ခံဝန်ချက်ယူတော်မူခြင်းအလိုတော်မှာ သစ္စာရှိသူများအား သူတို့၏သစ္စာကို စစ်ကြောစီရင်ရန်အလို့ငှာ ဖြစ်၏၊ သစ္စာမဲ့သူတို့အဖို့အရာ အလွန်ပြင်းပြနာကျယ်ဖွယ်သောအပြစ်ဒဏ်တော်ကို အရှင်မြတ်အသင့်စီရင် ထားတော်မူ၏။
33|9|၉။	အို-ယုံကြည်သူအပေါင်းတို့၊ သင်တို့ကို တိုက်ခိုက်ရန် ရန်သူစစ်သားအမြောက်အမြားချီတက်လာသောအခါ ငါသည် ထိုရန်သူများကို တိုက်ဖျက်ရန် လေပြင်းမုန်တိုင်းနှင့်တကွ သင်တို့မမြင်နိုင်စွမ်းသောရဲမက်တို့အား စေလွှတ်တော်မူ၏၊ စင်စစ်မှာ အလ္လာဟ်အရှင်မြတ်ကို အမျိုးမျိုးအဖုံဖုံမတရားတွေးထင်ကြ၏။
33|10|၁ဝ။	ထိုရန်သူတို့သည် သင်တို့နယ်မြေ၏ အထက်ပိုင်းအောက်ပိုင်းတို့မှ ဝန်းအုံချီတက်လာသောအခါ သင်တို့သည် မျက်လုံးမျက်ဆံဝိုင်းအောင် အ့ံအားသင့်လျက် ကြောက်ရွံ့စိုးရိမ်မငြိမ်သောသင်တို့၏ နှလုံးကား လည်မျိုသို့ ရောက်လုမတတ်ရှိ၏၊ ထိုအခါသင်တို့သည် အလ္လာဟ်အရှင်မြတ်ကို အမျိုးမျိုးအဖုံဖုံမတရာတွေးထင်ကြ၏။
33|11|၁၁။	ယုံကြည်သူတို့သည် ထိုစစ်မြေပြင်၌ အလ္လာဟ်အရှင်မြတ်၏ကြီးမားသောစုံစမ်းခြင်းကို ခံကြရ၏၊ ပြင်းပြစွာ ကြောက်ရွံ့တုန်လှုပ်ကြ၏။
33|12|၁၂။	ယုံကြည်သူဟန်ဆောင်သူများနှင့် စိတ်နှလုံး၌ မိစ္ဆာဝေဒနာစွဲကပ်သူတို့က အလ္လာဟ်အရှင်မြတ်နှင့် အရှင်မြတ်၏ တမန်တော်သည် အကျွနု်ပ်တို့အား မဟုတ်မမှန်ဖျားယောင်းလှည့်ပတ်ခြင်းမှတပါး အခြားတစ်စုံတစ်ယောက် ကိုမျှ ကတိသစ္စာမပေးချေဟု ပြောဆိုသောအခါ။
33|13|၁၃။	၎င်းတို့အနက် အသင်းတစ်သင်းက အို-ယသရစ်ဗ်မြို့သူမြို့သားအပေါင်းတို့၊ သင်တို့၌ ခုခံတိုက်ခိုက်နိုင်စရာ အကြောင်းမရှိချေ၊ သို့ဖြစ်၍ပြန်ကြလော့ဟု ဆိုကြ၏၊ ထို့အပြင်သူတို့အနက် အချို့သူများက အို-တမန်တော် အကျွနု်ပ်တို့နေအိမ်များကို လူသူမရှိပဲ အိမ်ချည်းသာ ဟာလာပစ်ထားခဲ့ရပါ၏ဟု လျှောက်ထား၍ အိမ်ကို ပြန်ခွင့်တောင်းကြ၏၊ သို့သော်သူတို့၏အိမ်များမှာ ထိုသို့ဟာလာဟင်းလင်းမဟုတ်ချေ၊ သူတို့၌ ထွက်ပြေးလိုသော ဆန္ဒမရှိသာမရှိ၏။
33|14|၁၄။	အကယ်၍ရန်သူတို့သည် အဘက်ဘက်ဝန်းအုံချီတက်ဝင်လာ၍ သူတို့အား သစ္စာဖောက်ရန် တိုက်တွန်းဖျား ယောင်းသော် သူတို့သည် သစ္စာဖောက်ကြလိမ့်မည်၊ ထိုသို့သစ္စာဖျက်ဖို့ရာ သူတို့သည် အနည်းငယ်မျှလက်နှေး လိမ့်မည်မဟုတ်ချေ။
33|15|၁၅။	ထို့အပြင်အမှန်ဆိုသော် သူတို့သည် အကျွနု်ပ်တို့သည် စစ်မြေပြင်ဝယ် ရန်သူတို့အား ကျောပေး၍ ထွက်မပြေးပါ ဟု အလ္လာဟ်အရှင်မြတ်အထံတော်၌ သစ္စာခံထားသူများဖြစ်ကြ၏၊ အလ္လာဟ်အရှင်မြတ်အထံတော်၌ ပြသော သစ္စာအကြောင်းနှင့်စပ်လျဉ်း၍ စစ်ကြောစီရင်ခြင်းခံရမည်သာတည်း။
33|16|၁၆။	အို-တမန်တော်၊ ဆက်လက်၍ဟောကြားလော့၊ ဟယ်-အချင်းတို့၊ သင်တို့သည် ရိုးရိုးသေရသောဘေးမှသော် လည်းကောင်း၊ သတ်ဖြတ်၍ သေရသောဘေးမှသော်လည်းကောင်း၊ ရုန်းကန်ထွက်ပြေး၍ မလွတ်နိုင်ချေ၊ သို့ဖြစ်၍လောကီစည်းစိမ်တွင် တစ်ခဏမျှနစ်မွန်းနေကြလော့။
33|17|၁၇။	အို-တမန်တော်၊ ဆက်လက်၍ဟောပြောလော့၊ ဟယ်-အချင်းတို့၊ အလ္လာဟ်အရှင်မြတ်သည် သင်တို့အား ဘေးဥပါဒ်ကျတော်မူသည်ဖြစ်၍ ကျေးဇူးကျတော်မူသည်ဖြစ်စေ၊ သင်တို့အား အဘယ်သူသည် အလ္လာဟ်အရှင် မြတ်၏ လက်တော်မှ ကားဆီးထားနိုင်သနည်း၊ အလ္လာဟ်အရှင်မြတ်မှတပါး အခြားအဆွေခင်ပွန်းကိုသော် လည်းကောင်း၊ ကူညီစောင့်ရှောက်မည့်သူကိုသော်လည်းကောင်း၊ တစ်စုံတစ်ယောက်ကိုမှ သူတို့ရှာဖွေရနိုင်မည် မဟုတ်ချေ။
33|18|၁၈။	အလ္လာဟ်အရှင်မြတ်သည် သင်တို့အနက် သူတပါးတို့အား စစ်ဝင်မတိုက်ရန် တားဆီးသူတို့ကိုသော်လည်းကောင်း၊ မိမိတို့သားချင်းတို့အား ငါတို့ထံသို့ လာကြပါလော့ဟု ခေါ်ကြသူတို့ကိုသော်လည်းကောင်း၊ သိမြင်နှင့်တော်မူ၏၊ သူတို့သည် ရန်သူတို့ကို စိတ်ပါကိုယ်ရောက်တိုက်ကြသည်မဟုတ်၊ ဝတ်ကျေရုံအနည်းငယ်မျှတိုက်ခိုက်ကြ၏။
33|19|၁၉။	သူတို့သည် ယုံကြည်သူတို့အား စစ်မက်ရေးရာတွင် မကူညီမထောက်ပ့ံ၊ စေးနဲသူများဖြစ်ကြ၏၊ သို့သော်အို-တမန်တော်၊ ကြောက်ရွံ့စရာပေါ်လာသောအခါ ထိုသူတို့သည် သေခါနီးသတိပညာချွတ်သောသူများကဲ့သို့ မျက်စိမျက်ဆံလည်၍ သင့်ဘက်သို့ ကြည့်နေသည်ကိုသာ သင်မြင်ရလတ့ံ၊ ထို့နောက်ဘေးရန်ကင်းရှင်းကြောက် ရွံ့စရာမရှိသောအခါ လက်ရပစ္စည်းများအတွက် လောဘကြီးသဖြင့် သင်တမန်တော်အား အမျိုးမျိုးပြောဆိုရန် တွေ့ကြလတ့ံ၊ အမှန်ဆိုသော်ဤကဲ့သို့သောလူများသည် ယုံကြည်သူများမဟုတ်ချေ၊ ထို့ကြောင့်အလ္လာဟ်အရှင် မြတ်သည် ၎င်းတို့၏ပြုကျင့်မှုများကို အချည်းနှီးအကျိုးမဲ့ဖြစ်စေတော်မူ၏၊ ထိုကဲ့သို့စီရင်တော်မူခြင်းသည် အလ္လာဟ်အရှင်မြတ်အဖို့အရာ အလွန်လွယ်ကူလှ၏။
33|20|၂ဝ။	ထိုသူယုတ်တို့က အမျိုးလိုက်အစုလိုက်မဟာမိတ်ဖွဲ့လာသောစစ်သားသူရဲများသည် အမြဲတစ်ခေါက်သွားသည် မထင်ကြချေ၊ ထို့အပြင်ထိုရန်သူများတဖန်ချီတက်လာသောအခါ ထိုသူယုတ်တို့သည် တောကျေးလက်သို့ပြေး၍ လူရိုင်းတောသာားများနှင့်အတူတကွနေထိုင်ပြီးလျှင် သင်တို့အရှုံးအနိုင်သတင်းကိုသာ လူကြံုတိုင်းမေး၍ နေလို သောဆန္ဒရှိကြလတ့ံ၊ အကယ်၍ ထိုသူမိုက်တို့သည် သင်တို့နှင့်အတူတကွရှိသော် သူတို့သည် ရန်သူတို့ကို ရဲဝ့ံစွာတိုက်ခိုက်ကြမည်မဟုတ်၊ ဝတ်ကျေဝတ်ကုန်အနည်းငယ်မျှသာတိုက်ကြလိမ့်မည်။
33|21|၂၁။	အို-လူသားအပေါင်းတို့၊ သင်တို့အနက် အလ္လာဟ်အရှင်မြတ်နှင့် နောက်ဆုံးနေ့တော်ကြီးကို မျှော်လင့်ကိုးစား၍ အလ္လာဟ်အရှင်မြတ်ကို မကြာခဏအာရုံပြုသူအဖို့အရာ အရှင်မြတ်၏ တမန်တော်သည် အလွန်မွန်မြတ်သော စံနမူနာမုချအမှန်ဖြစ်၏။
33|22|၂၂။	ထို့အပြင်ယုံကြည်သူအစစ်တို့သည် မဟာမိတ်စစ်သည်တော်များကို တွေ့မြင်ရသောအခါ သူတို့က ဤအရေး တော်သည် အလ္လာဟ်အရှင်မြတ်နှင့် အရှင်မြတ်၏တမန်တော် ချိန်းချက်ကတိဗျာဒိတ်ခပ်နှိပ်တော်မူသောအရေး တော်ပုံတည်းဟု ဆိုကြ၏၊ အလ္လာဟ်အရှင်မြတ်နှင့် အရှင်မြတ်၏ တမန်တော်သည် ဟုတ်မှန်ရာကိုသာ ဗျာဒိတ်ပေးတော်မူ၏၊ ဤအရေးတော်ပုံသည် သူတို့၏ယုံကြည်မှုအယူဝါဒနှင့် အရှင်မြတ်အား ကျိုးနွံနာခံမှု တို့ကို သာလွန်ထက်သန်စေ၏။
33|23|၂၃။	ယုံကြည်သူများတွင် အလ္လာဟ်အရှင်မြတ်အား ပြုသည့်ကတိသစ္စာကို တည်သူများရှိကြ၏၊ သူတို့အနက်အချို့ သူတို့သည် စစ်ပွဲတွင် ကျခြင်းအားဖြင့် မိမိတို့ဖွဲ့စည်းထားသောပဋိညာဉ်ကို အတည်ပြုသွားကြ၏၊ အချို့မူကား သာသနာအတွက် အသက်စွန့်သောအာဇာနည်ဘဝသို့ ပြောင်းသွားရန် စောင့်ဆိုင်းကြ၏၊ သူတို့သည် မိမိတို့သစ္စာ ပန္နက်ကို အနည်းငယ်မျှပျက်ကွက်ဖောက်ပြန်ခြင်းမရှိ၊ တည်ကြည်စွာစောင့်ရှောက်သွားသူများဖြစ်ကြ၏။
33|24|၂၄။	ဤသို့ပြုကျင့်ရခြင်းမှာ အလ္လာဟ်အရှင်မြတ်သည် သစ္စာရှိသူတို့အား ၎င်းတို့သစ္စာအကျိုးအတွက် အောင်ဆု မင်္ဂလာပေးတော်မူခြင်းငှာသော်လည်းကောင်း၊ ယုံကြည်ဟန်ဆောင်သူတို့အား အပြစ်ဒဏ်ခပ်နှိပ်လိုပါတော် မူလျှင် အပြစ်လွှတ်တော်မူခြင်းငှာသော်လည်းကောင်းဖြစ်၏၊ မှတ်သားကြလော့၊ အလ္လာဟ်အရှင်မြတ်သည် အပြစ်လွှတ်တော်မူသောအရှင်၊ အနန္တကျေးဇူးတော်သခင်ဖြစ်တော်မူ၏။
33|25|၂၅။	ထို့အပြင်အလ္လာဟ်အရှင်မြတ်သည် မိစ္ဆာဒိဋ္ဌိတို့အား မိမိတို့၏ အမျက်ရန်ငြိုးအကျင့်ဆိုးနှင့်ပင် တွန်းလှန်ပစ်တော် မူ၏၊ သူတို့တစ်စုံတစ်ရာအကျိုးမခံစားရချေ၊ အလ္လာဟ်အရှင်မြတ်သည် သူတို့ပြုအပ်သောဘေးရန်ကို ယုံကြည် သူတို့ထံမှ ဖယ်ရှားတော်မူ၏၊ အလ္လာဟ်အရှင်မြတ်သည် အနန္တတန်ခိုးတော်ရှင်ဖြစ်တော်မူ၏။
33|26|၂၆။	ထို့အပြင်အလ္လာဟ်အရှင်မြတ်သည် ထိုမိစ္ဆာဒိဋ္ဌိတို့ကို အားပေးကူညီတိုက်ခိုက်သောကျမ်းတော်ရအမျိုးသားယဟူဒီ တို့အား ၎င်းတို့ခုခံတိုက်ခိုက်ရာ မြို့ရိုးခံတပ်ပေါ်မှ အောက်သို့ချတော်မူ၏၊ ထို့အပြင်ထိုယဟူဒီတို့၏ စိတ်နှလုံး အတွင်း၌ ပြင်းပြသောကြောက်လန့်တုန်လှုပ်ခြင်းကိုလည်း ဖြစ်စေတော်၏၊ သူတို့အနက် အချို့ကို သင်တို့ သတ်ဖြတ်ကြ၏၊ အချို့ကို လက်ရဖမ်းဆီးမိကြ၏။
33|27|၂၇။	ထို့အပြင်အလ္လာဟ်အရှင်မြတ်သည် သင်တို့အား သူတို့၏ ကိုင်းကျွန်းလယ်မြေဥယျာဉ်၊ အိုးအိမ်တိုက်တာစည်းစိမ် ဥစ္စာအပေါင်းတို့ကို အမွေပေးတော်မူ၏၊ ထိုလယ်မြေအပေါ်သို့ သင်တို့ခြေမချဖူးသေးချေ၊ အလ္လာဟ်အရှင်မြတ် သည် ခပ်သိမ်းကုန်သောအရာအပေါင်းတို့ကို ပြုစွမ်းနိုင်တော်မူ၏။
33|28|၂၈။	အို-တမန်တော်၊ သင်၏ကြင်ယာတော်တို့အား ဟောပြောလော့၊ သင်ရှင်မတို့သည် လောကီစည်းစိမ်ဥစ္စာကို တပ်မက်နှစ်သက်လိုလားကြလျှင် လာကြလော့၊ ငါသည် သင်တို့အား ရောင့်ရဲစေမည်၊ ကောင်းသောလွှတ်ခြင်း ဖြင့် လွှတ်ပစ်လတ့ံ။
33|29|၂၉။	သို့သော်သင်တို့သည် အလ္လာဟ်အရှင်မြတ်နှင့် အရှင်မြတ်၏တမန်တော်ကိုလည်းကောင်း၊ နောင်တမလွန်ရှိ ဗိမာန်တော်တို့ကိုလည်းကောင်း၊ မြတ်နိုးနှစ်သက်လိုလားကြလျှင် သင်တို့အနက်ဖြူစင်သူတို့အတွက် အလွန် ကြီးမားလှသောအောင်မင်္ဂလာတော်ကို အလ္လာဟ်အရှင်မြတ်သည် မုချဧကန်အသင့်စီရင်ထားတော်မူ၏။
33|30|၃ဝ။	အို-တမန်တော်၏ ကြင်ဘက်တော်အပေါင်းတို့၊ ရှင်မတို့အနက် ကာမပြစ်မှုကျူးလွန်သူအား သာမန်မိန်းမ ကို ပေးသောအပြစ်ဒဏ်၏ ထမ်းပိုနှစ်ဆတပ်ရိုက်တော်မူမည်၊ ဤသို့ဒဏ်ခတ်ခြင်းသည် အလ္လာဟ်အရှင်မြတ် အဖို့အရာ အလွန်လွယ်ကူလှပေ၏။
33|31|၃၁။	ထို့အပြင်သင်တို့အနက် အကြင်သူသည် အလ္လာဟ်အရှင်မြတ်နှင့် အရှင်မြတ်၏ တမန်တော်အား ကျိုးနွံနာခံအ့ံ၊ ဖြောင့်မတ်မှန်ကန်မှုကို ကျင့်ကြံအ့ံ၊ ထိုသူမအား သာမန်မိန်းမများထက် နှစ်ဆထမ်းပိုးကို ငါအရှင်မြတ်ပေးသနား တော်မူမည်၊ ထို့အပြင်ထိုသူတော်ကောင်းမအဖို့အရာ အလွန်မွန်မြတ်သောဘောဇဉ်ခဲဖွယ်တို့ကို အသင့်ပြင်ဆင် ထားတော်မူ၏။
33|32|၃၂။	အို-တမန်တော်၏ ကြင်ယာအပေါင်းတို့၊ ရှင်မတို့သည် အခြားမိန်းမတို့နှင့်မတူချေ၊ အကယ်၍သင်တို့သည် အလ္လာဟ်အရှင်မြတ်၏ ဝတ္တရားတော်ကို ကျေပွန်အောင် ဆောင်လျှင် ပကတိအသံထက် သာယာနာပျော်နူးည့ံ သောအသံနှင့်စကားမပြောကြလင့်၊ သို့မပြောရခြင်းမှာ စိတ်နှလုံးတွင် မိစ္ဆာဝေဒနာမကင်းသူတို့သည် သင်တို့အား စိတ်ထားမဖောက်ပြန်၊ မကောင်းမကြံစေလိုခြင်းငှာဖြစ်၏၊ ထို့ကြောင့်စကားကို ပင်ကိုယ်အသံဖြင့် ရိုးရိုးသာ ပြောကြလော့။
33|33|၃၃။	ထို့အပြင် သင်တို့သည် မိမိတို့အိမ်အတွင်း နေကြလော့၊ သာသနာမတောက်ထွန်းမီ အချိန်ကာလမှာကဲ့သို့ မိန်းမယောက်ျားလူအများမြင်အောင် ကိုယ်ကို တင့်တယ်စွာတန်ဆာဆင်ယင်မွမ်းမံခြင်းကို မပြုကြလင့်၊ ဆွလဝသ် ကို မှန်မှန်ပြုကြလော့၊ ပညတ်ထားတော်မူသောဇကားသ်အလှုကို လှုကြလော့၊ ထို့အပြင်အလ္လာဟ်အရှင်မြတ် နှင့် အရှင်မြတ်၏ တမန်တော်ကို ကျိုးနွံနာခံကြလော့၊ အို-တမန်တော်၏ အိမ်တော်သူအပေါင်းတို့၊ အလ္လာဟ် အရှင်မြတ်၏ အလိုတော်မှာ ဒုစရိုက်ညစ်ညမ်းမှုများကို သင်တို့ထံမှ ဝေးကွာစွာဖယ်ရှား၍ သင်တို့ကို ကောင်းစွာ သန့်ရှင်းဖြူစင်စေဖို့ရာဖြစ်၏။
33|34|၃၄။	ထို့အပြင် သင်တို့သည် မိမိတို့အိမ်တွင် ရွတ်ဖတ်သရဇ္ဈာယ်ျသောအလ္လာဟ်အရှင်မြတ်၏ ကျမ်းတော်မြတ်နှင့် အရှင်မြတ်၏ သဗ္ဗညုဉာာဏ်တော်အကြောင်းကို နှလုံးကောင်းစွာသွင်းလော့၊ မှတ်သားလော့၊ အလ္လာဟ်အရှင် မြတ်သည် လျှို့ဝှက်နက်နဲခြင်းနှင့် အရာခပ်သိမ်းကုန်တို့ကို အကြွင်းမဲ့သိတော်မူ၏။
33|35|၃၅။	မှတ်သားကြလော့၊ အလ္လာဟ်အရှင်မြတ်ကို ကျိုးနွံနာခံသူယောက်ျားမိန်းမများ၊ ယုံကြည်သူယောက်ျားမိန်းမများ၊ အမိန့်ကို နာခံသူယောက်ျားမိန်းမများ၊ အမှန်ကို ဆိုသူယောက်ျားမိန်းမများ၊ တရားအားထုတ်သူယောက်ျား မိန်းမများ၊ မိမိကိုယ်ကို နှိမ့်ချသူယောက်ျားမိန်းမများ၊ မတရားသောကာမမှုကို ရှောင်ကြဉ်သူယောက်ျားမိန်းမများ၊ အလ္လာဟ်အရှင်မြတ်ကို များစွာအာရုံပြုသူယောက်ျားမိန်းမများ၊ ထိုအသီးသီးသောယောက်ျားမိန်းမများအဖို့အရာ အပြစ်လွှတ်တော်မူခြင်းနှင့် ကြီးမားသောဆုတော်လာဘ်တော်ကို အလ္လာဟ်အရှင်မြတ်အသင့်ထားတော်မူ၏။
33|36|၃၆။	ထို့အပြင်ယုံကြည်သူယောက်ျားအဖို့ဖြစ်စေ၊ ယုံကြည်သူမိန်းမဖြစ်စေ၊ အလ္လာဟ်အရှင်မြတ်၏ တမန်တော်တို့က အခွင့်အရေးတစ်ခုခုကို စီရင်ဆုံးဖြတ်တော်မူပြီးသည့်နောက် ထိုယောက်ျားမိန်းမတို့သည် ထိုကိစ္စတွင် ထုချေခွင့် တောင်းခြင်းသည် လုံးဝမလျှောက်ပတ်ချေ၊ အကြင်သူသည် အလ္လာဟ်အရှင်မြတ်နှင့် အရှင်မြတ်၏ တမန်တော်ကို ထောင်ထားခြားနားအ့ံ၊ ထိုသူသည် ထင်ရှားသောလမ်းမှားကြီးတွင် မုချဧကန်ကျနေသူဖြစ်၏။
33|37|၃၇။	ထို့အပြင်အို-တမန်တော်၊ အကြင်သူအား အလ္လာဟ်အရှင်မြတ်ကျေးဇူးပြုတော်မူ၏၊ သင်လည်း ကျေးဇူးပြု၏၊ ထိုသူအား သင်က သင်သည် မိမိမယားမိန်းမကို မကွာပဲ မိမိနှင့်အတူတကွထားလော့၊ အလ္လာဟ်အရှင်မြတ်ကို ကြောက်ရွံ့ရိုကျိုးလော့ဟု ဆုံးမသြဝါဒပေးသောအခါ အလ္လာဟ်အရှင်မြတ်ဖော်ထုတ်မည့်အမှုတစ်ခုကို သင်သည် မိမိ၏စိတ်နှလုံးတွင် လျှို့ဝှက်ဖုံးကွယ်ထား၏၊ ထိုသို့ဖုံးကွယ်ထားခြင်းမှာ သင်သည် လူအပေါင်းကဲ့ရဲ့ပြစ်တင် မည်ကို ကြောက်ရွံ့သောကြောင့်ဖြစ်၏၊ သို့သော်သင်သည် အလ္လာဟ်အရှင်မြ်တ်ကို လူအပေါင်းထက် သာလွန် ကြောက်ရွ့ံထိုက်၏၊ ထို့ကြောင့်ဇိုက််ဒ်သည် မိမိ၏မယားကို တရားတော်အတိုင်း ကွာရှင်းပြီးသောအခါ ငါအရှင် မြတ်သည် ထိုမိန်းမကို သင်နှင့်ပင်ထိမ်းမြားလက်ထပ်ပေးအပ်တော်မူပြီ၊ ထိုသို့ထိမ်းမြားပေးတော်မူခြင်းအကြောင်း သည်ကား မိမိတို့မွေးစားသောကိတ္တိမသားတို့က တရားတော်အတိုင်းကွာရှင်းလိုက်သောမယားများကို အဘအရာ ဖြစ်သောမွေးစားသူတို့သည် သိမ်းပိုက်ရာ၌ အပြစ်တစ်စုံတစ်ရာမထိုက်ကြောင်းကို ပညတ်တော်မူရန်အလို့ငှာ ဖြစ်၏၊ စင်စစ်မှာ အလ္လာဟ်အရှင်မြတ်၏ ဗျာဒိတ်တော်သည် ပြည့်စုံရမည်သာတည်း။
33|38|၃၈။	အလ္လာဟ်အရှင်မြတ်ခွင့်ပြုတော်မူသာအမှုကို ပြုလုပ်သောကြောင့် တမန်တော်အပေါ်၌ အပြစ်အလျဉ်းမထိုက်ပေ၊ ရှေးလွန်လေပြီးသောတမန်တော်များကို အလ္လာဟ်အရှင်မြတ်သည် ဤနည်းအတိုင်းပင်ပြုကျင့်စေတော်မူ၏၊ အလ္လာဟ်အရှင်မြတ်၏ ပညတ်တော်သည် မုချဧကန်ရှေးမဆွက ရည်မှတ်ထားသောပညတ်တော်တည်း။
33|39|၃၉။	ထိုလွန်လေပြီးသောတမန်တော်တို့သည် အလ္လာဟ်အရှင်မြတ်၏ ဗျာဒိတ်တော်များကို ဟောပြောကြေငြာ၍ အလ္လာဟ်အရှင်မြတ်ကို ကြောက်ရွံ့ရိုကျိုးကြ၏၊ အရှင်မြတ်မှတပါး အခြားတစ်စုံတစ်ယောက်မျှ မကြောက်ရွံ့ ကြချေ၊ အလ္လာဟ်အရှင်မြတ်သည် ကျင့်မှုများကို ကျနသေသပ်စွာစာရင်းတင်ထားတော်မူ၏။
33|40|၄ဝ။	တမန်တော်မိုဟမ္မဒ်သည် သင်တို့အနက် တစ်စုံတစ်ယောက်သောသူ၏ အဘမဟုတ်ချေ၊ အလ္လာဟ်အရှင်မြတ် ၏ တမန်တော်ဖြစ်၏၊ အလ္လာဟ်အရှင်မြတ်သည် အရာခပ်သိမ်းတို့ကို အကြွင်းမဲ့သိတော်မူ၏။
33|41|၄၁။	အို-ယုံကြည်သူအပေါင်းတို့၊ အလ္လာဟ်အရှင်မြတ်ကို များစွာအာရုံပြုကြလော့။
33|42|၄၂။	ထို့အပြင်နံနက်ညနေတွင် အရှင်မြတ်အား ဝတ်ပြု၍ ဂုဏ်ကျေးဇူးတော်ကို ကျူးရင့်ကြလော့။
33|43|၄၃။	အလ္လာဟ်အရှင်မြတ်သည် သင်တို့အား ကောင်းကြီးမင်္ဂလာပြုတော်မူသောအရှင်ဖြစ်တော်မူ၏၊ အရှင်မြတ်၏ ကောင်းကင်တမန်များလည်း သင်တို့ကို ကောင်းကြီးမင်္ဂလာမေတ္တာပို့သကြ၏၊ အလ္လာဟ်အရှင်မြတ်သည် သင်တို့ ကို အဝိဇ္ဇာအမှောင်တွင်းမှ ဝိဇ္ဇာအလင်းရောင်သို့ ကယ်တင်တော်မူဖို့အလို့ငှာ ယင်းသို့ကောင်းကြီးမင်္ဂလာပြုခြင်း ဖြစ်သည်၊ အလ္လာဟ်အရှင်မြတ်သည် အယူမှန်သူတို့အား ကောင်းကြီးမင်္ဂလာပေူးသနားတော်မူ၏။
33|44|၄၄။	အလ္လာဟ်အရှင်မြတ်အား ဒိဋ္ဌမျက်မြင်ဖူးမျော်ရမည့်နေ့တော်ကြီး၌ အရှင်မြတ်သည် သူတို့အား ငြိမ်သက်ချမ်းသာ စေကုန်ဟု နှုတ်ခွန်းဆက်တော်မူလတ့ံ၊ အရှင်မြတ်သည် သူတို့အဖို့အရာ အလွန်မွန်မြတ်သောအောင်ဆုမင်္ဂလာ ကို အသင့်စီရင်ထားတော်မူပြီ။
33|45|၄၅။	အို-တမန်တော်၊ ငါသည် သင့်အား သက်သေတော်အဖြစ်ဖြင့်သော်လည်းကောင်း၊ နိဗ္ဗာန်မင်္ဂလာသတင်းကောင်း ကို ယူဆောင်ကြေငြာသူအဖြစ်ဖြင့်လည်းကောင်း၊ အပြစ်ဒဏ်အမင်္ဂလာသတင်းဆိုးနှင့် ငြိမ်းခြောက်သတိပေးသူ အဖြစ်ဖြင့်သော်လည်းကောင်း၊ စေလွှတ်တော်မူ၏။
33|46|၄၆။	ထို့အပြင်အလ္လာဟ်အရှင်မြတ်၏ အလိုတော်အားဖြင့် လူသားတို့ကို အလ္လာဟ်အရှင်မြတ်ဘက်တော်သို့ ခေါ်သူ အဖြစ်ဖြင့်သော်လည်းကောင်း၊ အလင်းရောင်ပေးသောမီးရှုးမီးတိုင်ကြီးအဖြစ်ဖြင့်သော်လည်းကောင်း၊ စေလွှတ် တော်မူ၏။
33|47|၄၇။	ထို့အပြင်အလ္လာဟ်အရှင်မြတ်အထံတော်မှ အလွန်ကြီးမားသောကောင်းကြီးမင်္ဂလာတော်ကို ရရှိမည့်အကြောင်း သတင်းကောင်းကို ယုံကြည်သူအပေါင်းတို့အား ဟောကြားကြေငြာလော့။
33|48|၄၈။	ထို့အပြင်မိစ္ဆာဒိဋ္ဌိနှင့် ယုံကြည်ဟန်ဆောင်သူများဘက်သို့ မယိမ်းမယိုင်လင့်၊ သူတို့၏ အကျိုးဆုတ်ယုတ်ဘေး ဥပါဒ်ဖြစ်စေတတ်သောစကားကို ဂရုမစိုက်ပဲ လျစ်လျူရှုလော့၊ အလ္လာဟ်အရှင်မြတ်ကို ကိုးစားကြလော့၊ကိုးစား အားထားရသူအဖြစ်ဖြင့် အရှင်မြတ်သည် လုံလောက်တော်မူ၏။
33|49|၄၉။	အို-ယုံကြည်သူအပေါင်းတို့၊ အကယ်၍သင်တို့သည် မိန်းမများနှင့်ထိမ်းမြားလက်ထပ်၍ ထိုမိန်းမများထံမဝင် သေးမီ ကွာရှင်းကြလျှင် လင်ကွာမိန်းမတို့စောင့်ဆိုင်းရသောကျင့်စဉ်ပညတ်တော်သည် ထိုမိန်းမများနှင့်မသက် ဆိုင်ချေ၊ သို့သော်သူတို့အား ခန်းဝင်ပစ္စည်းများကို ကျေနပ်စွာပေး၍ ကောင်းမွန်စွာလွတ်လပ်ခွင့်ပေးလိုက် ကြလော့။
33|50|၅ဝ။	အို-တမန်တော်၊ သင်သည် တရားဝင်ကြင်ဘက်တော်အဖြစ်ဖြင့် သိမ်းပိုက်နိုင်ဖို့ရာ ငါအရှင်မြတ်ခွင့်ပြုသတ်မှတ် တော်မူသောမိန်းမများမှာ သင် ခန်းဝင်ပစ္စည်းပေးပြီးသောမိန်းမများ၊ သင့်အား အရှင်မြတ်ပေးသနားူတော်မူသော သုံ့လက်ရမိန်းမများ၊ ငွေဝယ်ကျွန်မများ၊ သင်နှင့်အတူတကွထွက်ပြေးပြောင်းရွှေ့လာသောသင်၏ ဘကြီးဘထွေး တို့၏ သမီးများ၊ သင်၏ အရီးကြီးအရီးလေးတို့၏ သမီးများ၊ သင်၏ ဦးရီးဦးလေးတို့၏ သမီးများ၊ သင်၏ မိကြီးမိထွေးတို့၏ သမီးများ၊ မိမိကိုယ်ကို မိမိတမန်တော်အား အပ်နှံ၍ တမန်တော်ကလည်း လက်ထပ်ရန် သဘောတူထားသောယုံကြည်သူမိန်းမတို့အသီးသီးဖြစ်ကြသည်။ အို-တမန်တော်၊ ဤပညတ်တော်များသည် အခြားယုံကြည်သူများနှင့်မသက်ဆိုင်၊ သင်၏အတွက်သက်သက်မျှဖြစ်၏၊ စင်စစ်အားဖြင့်ထိုသူများအတွက် ၎င်းတို့၏လက်ထပ်မယား၊ သုံ့လက်ရမယား၊ ငွေဝယ်ကျွန်မယားများနှင့်စပ်လျဉ်း၍ ကျင့်စဉ်ပညတ်တော်များ ကို ပြဋ္ဌာန်းတော်မူပြီးကြောင်းကို ငါအရှင်မြတ်ကောင်းစွာသိတော်မူ၏၊ အို-တမန်တော်၊ ကိုယ့်ကိုကိုယ်အပ်နှင်း သောမိန်းမများကို ခန်းဝင်ပစ္စည်းတစ်စုံတစ်ရာမပေးပဲ ထိမ်းမြားလက်ထပ်ခွင့်ပြုတော်မူခြင်းမှာ သင့်အပေါ်၌ အလ္လာဟ်အရှင်မြတ်သည် အပြစ်လွှတ်တော်မူထသောမဟာဂရုဏာတော်သခင်ဖြစ်တော်မူ၏။
33|51|၅၁။	အို-တမန်တော်၊ သင်၏ကြင်ဘက်တော်များအနက် သီးခြားထားလိုသူကို သီးခြားထားလော့၊ မိမိအပါးတွင် ထားလိုသူကို အပါးတွင် ထားလော့၊ သင်သီးခြားထားသောမြောက်သားတော်များအနက် အလိုရှိသူကို မိမိ အပါးတွင် ပြန်ထားလော့၊ ဤသို့စီမံခြင်းသည် သာလွန်ကောင်းမွန်၏၊ သို့မှသာလျှင်သင်၏ကြင်ဘက်တော် များသည် စိတ်ပူဆွေးခြင်းမရှိပဲ ဝမ်းသာအားရရှိကြလိမ့်မည်၊ သို့မှသာလျှင်သူတို့သည် သင်ပေးသောအခွင့်အရေး များကို နှစ်သက်ကျေနပ်ကြလိမ့်မည်၊ စင်စစ်အားဖြင့် အလ္လာဟ်အရှင်မြတ်သည် အပြစ်လွှတ်တော်မူသော၊ သနားညှာတာတော်မူသောအရှင်ဖြစ်တော်မူ၏။
33|52|၅၂။	အို-တမန်တော်၊ သင်သည် ဤလက်ထပ်ပြီးသောမိန်းမတို့အနက် အခြားမိန်းမများနှင့်တဖန် လက်မထပ်လင့်၊ အခြားမိန်းမ၏ ရုပ်ဆင်းအင်္ဂါကို သင်အဘယ်မျှပင် နှစ်ခြိုက်သော်လည်း ထိုမိန်းမတို့အား သင်သည် လက်ရှိ မယားများကို ကွာရှင်း၍ အစားထိုးသဘောဖြင့် မယူလင့်၊ သို့သော်ငွေဝယ်ကျွန်မများကို သင်နှစ်သက်မူကား ယူငင်သိမ်းပိုက်လော့၊ စင်စစ်အားဖြင့်အလ္လာဟ်အရှင်မြတ်သည် အရာရာကို စောင့်ကြည့်နေတော်မူ၏။
33|53|၅၃။	အို-အယူမှန်သူအပေါင်းတို့၊ သင်တို့သည် ထမင်းမှီဝဲစားသောက်ဖို့အလို့ငှာ အချိန်မကျရောက်မီ အခွင့်မရပဲလျက် တမန်တော်၏အိမ်အတွင်းသို့ မဝင်ကြလင့်၊ သို့သော်သင်တို့ကို ဝင်ရန်ဖိတ်ခေါ်လျှင် ဝင်ကြလော့၊ စားသောက်ပြီး သောအခါ ထွက်ခွာသွားကြလော့၊ စကားစမြည်ပြောဆိုဖို့ရာ ဆိုင်းလင့်မနေကြလင့်၊ မှတ်သားကြလော့၊ ဤသို့ စကားစမြည်ဆို၍ ကြာမြင့်စွာနေထိုင်ခြင်းသည် တမန်တော်ကို နှောင့်ယှက်ရာမည်၏၊ တမန်တော်ကလည်း အားနာသောကြောင့် သင်တို့အား ပြန်သွားရန် ထုတ်ဖော်ပြောမည်မဟုတ်ချေ၊ သို့သော်အလ္လာဟ်အရှင်မြတ် မူကား အမှန်ကို ဗျာဒိတ်ပေးတော်မူဖို့ရာ အားနာတော်မမူချေ၊ ထို့အပြင်သင်တို့သည် တမန်တော်၏ခင်ပွန်း များထံမှ တစ်စုံတစ်ခုတောင်းရမ်းလျှင် ကန့်လန့်ကာအပြင်ဘက်မှနေ၍ တောင်းကြလော့၊ ယင်းသို့ပြုလုပ်ခြင်း သည် သင်တို့၏စိတ်နှလုံး၊ တမန်တော်၏မိန်းမတို့၏ စိတ်နှလုံးကို သန့်ရှင်းစင်ကြယ်စေ၏၊ သင်တို့သည် အလ္လာဟ်အရှင်မြတ်၏ တမန်တော်ကို အနှောင့်အယှက်အလျဉ်းမပေးထိုက်ချေ၊ တမန်တော်ပရိနိဗ္ဗာန်စံတော် မူသည်ရှိသော် တမန်တော်၏ဇနီးများကို လက်ထပ်သိမ်းပိုက်ခြင်းအလျဉ်းမပြုထိုက်ချေ၊ အမှန်မှာ ယင်းကဲ့သို့ ပြုလုပ်ခြင်းကား အလ္လာဟ်အရှင်မြတ်အထံတော်၌ အလွန်ဆိုးသွမ်းစက်ဆုတ်ဖွယ်ရာဖြစ်၏။
33|54|၅၄။	သင်တို့သည် တစ်စုံတစ်ခုသောအကြောင်းအရာကို ဖွင့်ထုတ်ပြောဆိုသည်ဖြစ်စေ၊ ထိမ်ချိန်ဝှက်ထားသည်ဖြစ်စေ၊ အလ္လာဟ်အရှင်မြတ်သည် အရာခပ်သိမ်းတို့ကို မကြွင်းမကျန်မုချဧကန်သိထားတော်မူ၏။
33|55|၅၅။	မိန်းမတို့သည် မိမိတို့အဘနှင့်သော်လည်းကောင်း၊ မိ်မိတို့သားချင်းနှင့်သော်လည်းကောင်း၊ မိမိတို့မောင်များနှင့် သော်လည်းကောင်း၊ မောင်အစ်ကိုက မွေးသောသားများနှင့်သော်လည်းကောင်း၊ အမညီမက မွေးသောသားများ နှင့်သော်လည်းကောင်း၊ အမညီမက မွေးသောသားများနှင့်သော်လည်းကောင်း၊ မိန်းမအချင်းချင်းသော် လည်းကောင်း၊ အစေခံကျွန်များနှင့်သော်လည်းကောင်း၊ လွတ်လပ်စွာစကားပြောဆိုနိုင်ကြ၏၊ အပြစ်မဆိုထိုက် ချေ၊ အို-မိန်းမအပေါင်းတို့၊ သင်တို့သည် အလ္လာဟ်အရှင်မြတ်၏ ဝတ်ကို ကျေကြလော့၊ မှတ်သားကြလော့၊ အလ္လာဟ်အရှင်မြတ်သည် ဒိဗ္ဗစက္ခုဖြင့် အရာခပ်သိမ်းတို့ကို မြင်တော်မူ၏။
33|56|၅၆။	မှတ်သားကြလော့၊ အို-ယုံကြည်သူအပေါင်းတို့၊ အလ္လာဟ်အရှင်မြတ်နှင့် ကောင်းကင်တမန်တော်တို့သည် အလ္လာဟ်အရှင်မြတ်၏ တမန်တော်အပေါ်သို့ ကောင်းကြီးမင်္ဂလာမေတ္တာပို့သကြ၏၊ သင်တို့သည် တမန်တော် အပေါ်သို့ ကောင်းကြီးမင်္ဂလာပြုတော်မူရန် ဆုတောင်းကြလော့၊ တမန်တော်အား တွေ့သောအခါ ရိုသေ လေးမြတ်စွာနှုတ်ဆက်ကြလော့။
33|57|၅၇။	အကြင်သူတို့သည် အလ္လာဟ်အရှင်မြတ်နှင့် အရှင်မြတ်၏ တမန်တော်အား မရိုမသေကဲ့ရဲ့စော်ကားကြမူ ထိုသူ တို့ကို့ အလ္လာဟ်အရှင်မြတ်သည် ဤဘဝနောင်ဘဝ၌ ကျိန်ဆဲတော်မူပြီ၊ အရှင်မြတ်သည် ထိုသူတို့အဖို့အရာ အလွန်ယုတ်ည့ံသိမ်ဖျင်းသောအပြစ်ဒဏ်ကို အသင့်စီရင်ထားတော်မူ၏။
33|58|၅၈။	ထို့အပြင်အကြင်သူတို့သည် ယုံကြည်သူယောက်ျားမိန်းမတို့အား မတရားကဲ့ရဲ့စော်ကားကြအ့ံ၊ ထိုသူတို့သည် ဂုံးချောအတင်းပြောသောအပြစ်၊ အလွန်ကြီးကျယ်ထင်ရှားသောအပြစ်ဝန်ထုပ်ဝန်ပိုးကြီးကို ထမ်းရွက်သူဖြစ်၏။
33|59|၅၉။	အို-တမန်တော်၊ သင်သည် မိမိဇနီးများ၊ သမီများနှင့်ယုံကြည်သူအမျိုးသမီးများအား အိမ်ပြင်သို့ ထွက်သောအခါ မိမိတို့ကိုယ်ရုံများကို လုံခြံုစွာခြံုရုံကြရန် ဟောပြောလော့၊ ယင်းကဲ့သို့အပြုအမူများသည် မွန်မြတ်၍ သူတို့ကို ခွဲခြားသိနိုင်ပြီးလျှင် မနှောင့်ယှက်ဖို့ရာဖြစ်၏၊ အလ္လာဟ်အရှင်မြတ်သည် အဖန်တလဲလဲအပြစ်လွှတ်တော်မူထသော အရှင်၊ အနန္တကောင်းကြီးမင်္ဂလာတော်သခင်ဖြစ်တော်မူ၏။
33|60|၆ဝ။	အို-တမန်တော်၊ အယူဖောက်ပြားစိတ်နှစ်ခွထားသောယုံကြည်ဟန်ဆောင်သူများ၊ စိတ်နှလုံး၌ မိစ္ဆာဝေဒနာ စွဲကပ်သူများ၊ မဒီနာမြို့တွင် မဟုတ်မလျားကြောက်ဖွယ်သတင်းလွှင့်သူများ၊ ထိုသူတို့သည် မိမိတို့အကျင့်ဆိုး ကို မစွန့်လွှတ်လျှင် ငါသည် သင်တမန်တော်အား ထိုသူမိုက်တို့ကို မုချဧကန်လုပ်ကြံစေတော်မူလိမ့်မည်၊ ထိုအခါသူတို့သည် သင်၏အိမ်နီးချင်းအဖြစ်ဖြင့် ထိုမြို့၌ ကာလအနည်းငယ်မျှသာနေထိုင်ကြရလိမ့်မည်။
33|61|၆၁။	ထိုသူတို့သည် အလ္လာဟ်အရှင်မြတ်၏ ကျိန်ဆဲခြင်းကို ခံကြရလတ့ံ၊ တွေ့ရာအရပ်မှာ ဖမ်းဆီးခြင်းခံကြရလတ့ံ၊ အပြင်းအထန်သတ်ဖြတ်ခြင်းကို ခံကြရလတ့ံ။
33|62|၆၂။	ရှေးလွန်လေပြီးသောလူမိုက်တို့ကိုလည်း ဤနည်းလမ်းအတိုင်းပင် အလ္လာဟ်အရှင်မြတ်စီရင်တော်မူ၏၊ အလ္လာဟ် အရှင်မြတ်စီရင်တော်မူ၏၊ အလ္လာဟ်အရှင်မြတ်၏ နည်းလမ်းတော်ကို ပြောင်းလဲပြုပြင်နိုင်သူတစ်စုံတစ်ယောက်မျှ မရှိချေ။
33|63|၆၃။	အို-တမန်တော်၊ လူသားတို့သည် သင့်အား နေ့တော်ကြီးအဘယ်ခါ ဆိုက်ရောက်မည်နည်းဟု မေးကြ၏၊ သင်ဟောကြားလော့၊ ဟယ်-အချင်းတို့၊ အလ္လာဟ်အရှင်မြတ်သာလျှင် ဤအကြောင်းကို သိတော်မူ၏၊ စင်စစ် အားဖြင့် ဤအကြောင်းကို အဘယ်မှာလျှင်သင်သိနိုင်မည်၊ သို့ရာတွင်ထိုအချိန်ကား အလွန်နီးကပ်ကောင်း နီးကပ်လိမ့်မည်။
33|64|၆၄။	မှတ်သားကြလော့၊ အလ္လာဟ်အရှင်မြတ်သည် မိစ္ဆာဒိဋ္ဌိတို့အား ကျိန်ဆဲတော်မူပြီး သူတို့အဖို့အရာအလျှံပြောင် ပြောင်တောက်လောင်သောငရဲမီးကို အသင့်ပြင်ဆင်ထားရှိတော်မူပြီ။
33|65|၆၅။	ထိုငရဲတွင် သူတို့သည် အမြဲခံကြရလတ့ံ၊ ထိုအခါသူတို့သည် စောင့်ရှောက်သူကိုသော်လည်းကောင်း၊ အဆွေ ခင်ပွန်းကိုသော်လည်းကောင်း၊ တစ်စုံတစ်ယောက်မျှရှာ၍ ရရှိမည်မဟုတ်ချေ။
33|66|၆၆။	သူတို့၏မျက်နှာကို ငရဲမီးထဲသို့ လှည့်ထားသောနေ့တော်ကြီး၌ သူတို့က ငါတို့သည် အလ္လာဟ်အရှင်မြတ်နှင့် အရှင်မြတ်၏ တမန်တော်၏ သြဝါဒကို နာခံနားထောင်ခဲ့လေလျှင် ကောင်းလေစွဟု ညည်းညူကြ၏။
33|67|၆၇။	ထို့အပြင်သူတို့က အို-အကျွနု်ပ်တို့၏အရှင်သခင်၊ အကျွနု်ပ်တို့သည် မိမိတို့၏ဘုရင်များ၊ အကြီးအကဲများ၏ စကားကို နားထောင်မိခဲ့ပါပြီ၊ ထိုသူတို့သည် အကျွနု်ပ်တို့အား သမ္မာတရားလမ်းတော်မှ သွေ၍ သွားစေပါ၏ဟု တင်လျှောက်ကြ၏။
33|68|၆၈။	အို-အကျွနု်ပ်တို့၏အရှင်သခင်၊ ထိုသူတို့အား အကျွနု်ပ်တို့ထက် နှစ်ဆထမ်းပိုးတိုး၍ ညှင်းပန်းတော်မူပါ၊ အလွန်ပြင်းထန်သောကျိန်ဆဲခြင်းနှင့်လည်း ကျိန်ဆဲတော်မူပါဟု ဆက်လက်တင်လျှောက်ကြ၏။
33|69|၆၉။	အို-ယုံကြည်သူအပေါင်းတို့၊ သင်တို့သည် တမန်တော်မူစာအား မဟုတ်မမှန်စွပ်စွဲသူများကဲ့သို့မဖြစ်စေလင့်၊ သို့သော်အလ္လာဟ်အရှင်မြတ်သည် သူတို့၏မဟုတ်မလျားစွပ်စွဲချက်များမှ တမန်တော်မူစာသည် ကင်းလွတ် သန့်ရှင်းကြောင်းကို ထင်ရှားစေတော်မူ၏၊ စင်စစ်အားဖြင့်တမန်တော်မူစာသည် အလ္လာဟ်အရှင်မြတ်အထံတော် ၌ ကြီးစွာချီးမြှောက်ခြင်းခံရ၏။
33|70|၇ဝ။	အို-ယုံကြည်သူအပေါင်းတို့၊ အလ္လာဟ်အရှင်မြတ်အား ပြုအပ်သောဝတ်တရားကို မမေ့မလျော့စောင့်ရှောက် ကြလော့၊ ထို့အပြင်စကားပြောဆိုရာ၌ ဖြောင့်မတ်တည်ကြည်စွာပြောဆိုကြလော့။
33|71|၇၁။	အလ္လာဟ်အရှင်မြတ်သည် သင်တို့၏ကုသိုလ်ကောင်းမှုများကို အကျိုးရှိစေတော်မူမည်၊ သင်တို့၏အပြစ်များကို လွှတ်တော်မူမည်၊ အကြင်သူသည် အလ္လာဟ်အရှင်မြတ်နှင့် အရှင်မြတ်၏ တမန်တော်၏ သြဝါဒကို နာယူ နားထောင်အ့ံ၊ ထိုသူသည် အလွန်ထင်ရှားမွန်မြတ်သောအောင်မြင်ခြင်းကို အမှန်ရရှိ၏။
33|72|၇၂။	ငါအရှင်မြတ်သည် မိုးကောင်းကင်ကိုသော်လည်းကောင်း၊ ကမ္ဘာမြေကြီးကိုသော်လည်းကောင်း၊ တောင်များကို သော်လည်းကောင်း၊ အာဏာဝတ်တရားကို အပ်တော်မူ၏၊ သို့သော်၎င်းတို့သည် ထိုတာဝန်ကြီးကို အလွန် ကြောက်ရွံ့လှသောကြောင့် လက်မခံငြင်းဆန်ကြ၏၊ လူသားက ထိုကြီးလေးသောတာဝန်ကြီးကို လက်ခံရ၏၊ ကြည့်ကြလော့၊ သူသည် ညှင်းပန်းနှိပ်စက်တတ်သောအာဏာရှင်သူရူးသူနှမ်းတစ်ယောက်ဖြစ်လာ၏။
33|73|၇၃။	ထို့ကြောင့်ဟန်ဆောင်သူယောက်ျားမိန်းမများ၊ ဘုရားတုဘုရားယောင်များကို ကိုးကွယ်ဝတ်ပြုသူယောက်ျား မိန်းမများကို အပြစ်ဒဏ်ခပ်နှပ်တော်မူ၏၊ သို့သော်အလ္လာဟ်အရှင်မြတ်သည် ယုံကြည်သူယောက်ျားမိန်းမအပေါင်း တို့ကို အပြစ်လွှတ်တော်မူ၏၊ အလ္လာဟ်အရှင်မြတ်သည် အဖန်တလဲလဲအပြစ်ဒဏ်လွှတ်တော်မူထသောအရှင်၊ အနန္တကောင်းကြီးမင်္ဂလာတော်သခင်ဖြစ်တော်မူ၏။
34|1|၁။	အလ္လာဟ်အရှင်မြတ်သည် ချီးမွမ်းခြင်းတည်ရာဖြစ်တော်မူ၏၊ ကောင်းကင်ဘုံနှင့် ကမ္ဘာမြေပေါ်တွင် ရှိသမျှအားလုံး တို့ကို သိမ်းရုံးစိုးပိုင်တော်မူ၏၊ နောင်တမလွန်ဘဝ၌ ချီးမွမ်းခြင်းသည် အရှင်မြတ်အဖို့သာလျှင်ဖြစ်၏၊ အရှင်မြတ် သည် ဉာာဏ်ပညာအလင်းရောင်တော်အရှင်၊ အကြွင်းမဲ့သိတော်မူသောအရှင်ဖြစ်တော်မူ၏။
34|2|၂။	အရှင်မြတ်သည် မြေထဲသို့ ဝင်သွားသောအရာဝထ္ထုများ၊ မြေမှ ထွက်ပေါ်လာသောအရာဝထ္ထုများ၊ အထက် ကောင်းကင်ဘုံမှ သက်သောအရာဝထ္ထုများ၊ ကောင်းကင်ဘုံမှ တက်သောအရာဝထ္ထုများကို သိတော်မူ၏၊ စင်စစ်အားဖြင့်အရှင်မြတ်သည် အနန္တကောင်းကြီးမင်္ဂလာတော်သခင်၊ အပြစ်လွှတ်တော်မူထသောအရှင်ဖြစ်တော် မူ၏။
34|3|၃။	မိစ္ဆာဒိဋ္ဌိတို့က အချိန်နာရီတော်ကြီးသည် ငါတို့ထံသို့ ဘယ်သောအခါမျှကျရောက်လာမည်မဟုတ်ဟု ဆိုကြ၏၊ ထိုသို့မဟုတ်ချေ၊ ငါ၏အရှင်သခင်၏ တန်ခိုးတော်ကြောင့် ထိုအချိန်နာရီသည် သင်တို့အပေါ်၌ ကျရောက်လာမည် သာတည်း၊ အရှင်မြတ်သည် မမြင်စွမ်းနိုင်သောအရာဝထ္ထုအပေါင်းတို့ကို သိတော်မူ၏၊ ကောင်းကင်နှင့်မိုးမြေ ရှိသမျှအထွေထွေဝထ္ထုများသည် အဏုမြူပမာဏသေးဖွလှသော်လည်းကောင်း၊ အဏုမြူထက်သေးငယ်သော် လည်းကောင်း၊ အဏုမြူထက်ကြီးသော်လည်းကောင်း၊ တစ်စုံတစ်ခုမျှအရှင်မြတ်၏ ဒိဗ္ဗစက္ခုတော်မှ ဖုံးကွယ်လွတ် မြောက်သည်မရှိ၊ ထင်ရှားကြီးကျယ်သောစာရင်းစာအုပ်တော်ကြီးတွင် အကုန်အစင်မှတ်ပုံတင်ပြီးရှိ၏။
34|4|၄။	အလ္လာဟ်အရှင်မြတ်သည် ယုံကြည်လျက် သုစရိုက်ကောင်းမှုပွားများသောသူတို့အား အောင်ဆုမင်္ဂလာတော် ဖြင့် ချီးမြှင့်တော်မူဖို့ရာ ဖြစ်၏၊ ထိုသူတို့အဖို့အရာ အပြစ်လွှတ်ခြင်းနှင့်ပေါများကြွယ်ဝသောဘောဇဉ်ရိက္ခာတို့ အသင့်ရှိ၏။
34|5|၅။	သို့သော်ငါအရှင်မြတ်ကို ရန်ဘက်ပြု၍ ငါ၏ပညတ်တော်များကို ဆန့်ကျင်သူတို့အဖို့မှာကား အလွန်ပြင်းပြ နာကျင်ဖွယ်သောအပြစ်ဒဏ်အသင့်ရှိ၏။
34|6|၆။	အကြင်သူတို့သည် အသိတရားကို ပေးသနားတော်မူခြင်းခံရအ့ံ၊ ထိုသူတို့သည် သင်၏အသက်သခင်ကျေးဇူးရှင် က သင့်အား ချပေးသနားတော်မူသောကျမ်းတော်မြတ်ကို မုချဧကန်မှန်ကန်သည်ဟူ၍ သိမြင်ကြ၏၊ ထိုကျမ်း တော်သည် အနန္တတန်ခိုးတော်အရှင်၊ အနန္တချီးမွမ်းထောပနာတော်သခင်၊ အလ္လာဟ်အရှင်မြတ်၏ လမ်းတော်သို့ ညွှန်ပို့သည်ဟုလည်း သိမြင်ကြ၏။
34|7|၇။	မယုံကြည်သူမိစ္ဆာမိုက်တို့က ငါတို့သည် ကွယ်လွန်သွားပြီး မြေမှုန့်အတိဖြစ်၍ ပြန့်ကြဲပြီးသည်နောက် တဖန် ရှင်ပြန်ထမြောက်ရမည်ဟု ဟောပြောသူကို သင်တို့အား ငါတို့ပြန်ရမည်လောဟု အချင်းချင်းပြောဆိုမေးမြန်း ကြ၏။
34|8|၈။	ထိုသူသည် အလ္လာဟ်အရှင်မြတ်အပေါ်၌ မဟုတ်မမှန်လုပ်ကြံစွပ်စွဲလေသလော၊ သို့တည်းမဟုတ်သူရူးသူနှမ်းပင် ဖြစ်လေသလောဟုလည်း ပြောဆိုကြသေး၏၊ သို့မဟုတ်ချေ၊ နောင်တမလွန်ဘဝကို မယုံကြည်သူတို့သည် အပြစ်ဒဏ်ညှင်းပမ်းနှိပ်စက်ခြင်း၌သော်လည်းကောင်း၊ လမ်းမှားလမ်းလွဲ၌သော်လည်းကောင်း၊ နစ်မွန်းမျောပါ သူများသာဖြစ်ကြ၏။
34|9|၉။	၎င်းတို့သည် မိမိတို့ထက် အောက်-ရှေ့-နောက်-ဝဲယာမှ ဝန်းဝိုင်းထားသောမိုးနှင့်မြေကို မမြင်ကြသလော၊ အကယ်၍ငါအရှင်မြတ်အလိုတော်ရှိလျှင် ထိုသူတို့အား မြေမျိုစေတော်မူခြင်း၊ သို့မဟုတ်သူတို့အပေါ်သို့ မိုး ကောင်းကင်ပဲ့ကျခြင်းများကို စီရင်တော်မူနိုင်၏၊ စင်စစ်အားဖြင့်၎င်းအချက်များ၌ တရားသံဝေဂရ၍ ငါအရှင်မြတ် ဘက်တော်သို့ လှည့်ကြသောကျေးတော်များအဖို့အရာ နိမိတ်လက္ခဏာအ့ံဖွယ်တော်တစ်ပါးပါရှိ၏။
34|10|၁ဝ။	ငါအရှင်မြတ်သည် တမန်တော်ဒါဝတ်အား ကြီးမားသောဂရုဏာတော်ကို ပြတော်မူ၏၊ တောင်များနှင့် ငှက် တိရိစ္ဆာန်များကို အမိန့်ပေးတော်မူသည်မှာ အို-တောင်တို့ ငှက်အပေါင်းတို့၊ သင်တို့သည် တမန်တော်ဒါဝတ်နှင့် အတူ အလ္လာဟ်အရှင်မြတ်ကို ချီးမွမ်းကြလော့၊ ထို့အပြင်ငါအရှင်မြတ်သည် သံကိုလည်း တမန်တော်အလိုတော် ရှိတိုင်း သုံးဖို့ရာ ဖယောင်းကဲ့သို့ ပျော့ပျောင်းစေတော်မူ၏။
34|11|၁၁။	ငါသည် တမန်တော်အား အို-ဒါဝတ်၊ သင်သည် သံချပ်အကျႌများပြုလုပ်လော့၊ ထိုအကျႌပြုလုပ်ရန် သံကွင်း များကို တစ်ကွင်းနှင့်တစ်ကွင်းအတက်အဆင်းမကျဉ်းမကျယ်တင့်တယ်ညီမျှစွာ ပြုလုပ်လော့၊ သင်သည် ကောင်း မြတ်သောအကျင့်သီလကို ကျင့်သုံဆောက်တည်လော့၊ ငါသည် သင်ပြုကျင့်သမျှအပေါင်းတို့ကို အကြွင်းမဲ့ သိတော်မူသောအရှင်ဖြစ်တော်မူ၏ဟု ဗျာဒိတ်ပေးတော်မူ၏။
34|12|၁၂။	ထို့အပြင်ငါသည် လေကို တမန်တော်စိုလိုင်မနာ်၏ သြဇာခံအဖြစ်ဖြင့် ဖန်ဆင်းတော်မူ၏၊ ထိုလေသည် နေတက် ချိန်တွင် သွားသောခရီးသည် တစ်လခရီးနှင့်ညီမျှ၏၊ ညနေအချိန်တွင် သွားသော ခရီးသည်လည်း တစ်လခရီးနှင့်တူမျှ၏၊ ထို့အပြင်ငါသည် သူ့အဖို့အရာ ကြေးနီစမ်းကို ပန်းထွက်စီးဆင်းစေတော် မူ၏၊ ထို့အပြင်ငါသည် သူ့အား ဂျင်နတ်သားအချို့ကို ပေးသနားတော်မူ၏၊ ထိုဂျင်များသည် ငါ၏အလိုတော် အားဖြင့် သူ့အား ခစားလုပ်ကျွေးကြ၏၊ ငါ၏အမိန့်တော်ကို သွေဖီသောဂျင်များအား ဟုန်းဟုန်းတောက်လောင် နေသောငရဲမီးဒဏ်ကို ငါမြည်းစေတော်မူ၏။
34|13|၁၃။	ထိုဂျင်တို့သည် တမန်တော်စိုလိုင်မာန် အလိုရှိသမျှကို လုပ်ပေးကြ၏၊ သူတို့ပြုလုပ်ကြသည့်အလုပ်များမှာ ယဟူဒီဝတ်ကျောင်းများ၊ ရုပ်တုများ၊ ရေတွင်းသဖွယ်ကြီးသောအိုးခွက်များ၊ မြေအတွင်းထိုးဖောက်ပြုလုပ်ထား သောအိုးကြီးများဖြစ်ကြ၏၊ အို-ဒါဝတ်၏ အမျိုးအနွယ်အပေါင်းတို့၊ ငါ၏ ဂုဏ်ကျေးဇူးတော်ကို ချီးကျူးကြလော့၊ ငါ၏ ကျေးတော်မျိုးကျွန်တော်မျိုးများအနက် အနည်းငယ်မျှသာ ကျေးဇူးတော်ကို သိကြ၏။
34|14|၁၄။	ထို့အပြင်ငါသည် တမန်တော်စိုင်လိုင်မာန်၏ အသက်ဝိညာဉ်ကို နှုတ်သိမ်းရန် ဗျာဒိတ်ချတော်မူသောအခါ ဂျင်များသည် သူအနိစ္စရောက်ကြောင်းကို မသိကြချေ၊ သူ၏ လှံတံတောင်ဝှေးကို ခြစားဆွေးမြေ့၍ သူ့မြေသို့ လဲကျ၏၊ ထိုအခါမှသာ ဂျင်တို့သည် တမန်တော်ကွယ်လွန်ကြောင်းကို သိကြ၏၊ အကယ်၍ ထိုဂျင်တို့သည် တမန်တော်ကွယ်လွန်စက ထိုအကြောင်းကို သိကြလျှင် မုချဧကန်တမန်တော်ပေးသောသေးသိမ်နုံခြာသည့် အလုပ်ကို ဆက်လက်လုပ်နေကြမည်မဟုတ်ချေ။
34|15|၁၅။	မုချဧကန်ရှိသောအမျိုးသားတို့အဖို့အရာ ၎င်းတို့နေထိုင်ရာမြို့ရွာအရပ်တွင် နိမိတ်လက္ခဏာအ့ံဖွယ်တော်တစ်ပါး ရှိ၏၊ ၎င်းတို့နေထိုင်ရာဝဲယာနှစ်ဖက်၌ သာယာစည်ပင်သောဥယျာဉ်နှစ်ခုရှိ၏၊ ထိုအမျိုးသားတို့အား ငါမိန့်တော် မူသည်မှာ သင်တို့၏အရှင်သခင်ပေးသနားတော်မူသောဘောဇဉ်ရိက္ခာများကို ချီးကျူးလော့၊ အရှင်မြတ်သည် နှစ်သက်မွေ့လျော်ဖွယ်သောနယ်မြေကို သနားတော်မူသောအရှင်၊ အလိုလိုက်တတ်သောကျေးဇူးတော်သခင် ဖြစ်တော်မူ၏။
34|16|၁၆။	သို့သော်သူတို့သည် အလ္လာဟ်အရှင်မြတ်ကို မထီမဲ့မြင်ကျောပေးသူများဖြစ်ကြ၏၊ ထို့ကြောင့်ငါသည် သူတို့အား အီရမ်ရေလွှမ်းမိုးခြင်းကို လွှမ်းမိုးစေတော်မူ၏၊ သူတို့၏ ဥယျာဉ်လယ်ယာများကို ဖျက်ဆီးတော်မူ၏၊ ထို့နောက် ၎င်းတို့အား အလွန်အကျိုးကျေးဇူးခံရသောဥယျာဉ်နှစ်ခုအစား အသုံးမဝင်ကောင်းကျိုးမဖြစ်သောဥယျာဉ်နှစ်ခုကို လဲလှယ်ချထားတော်မူ၏၊ ဤဥယျာဉ်သစ်ထွက်အသီးများကား စပ်ခါးသောအရသာရှိ၏၊ ထို့အပြင်ထင်းရူးပင် များ၊ သေးငယ်သောဆီးချဉ်ပင်များအနည်းငယ်ပေါက်ရောက်ကြ၏။
34|17|၁၇။	ငါ၏ ကျေးဇူးတော်ကို မသိ၊ မချီးကျူးခြင်းကြောင့် ငါသည် သူတို့အား ဤပြစ်ဒဏ်တော်ကြီးကို ခပ်နှိပ်တော် မူ၏၊ ငါသည် ကျေးဇူးကန်းသောမိစ္ဆာမိုက်မှတပါး အခြားသူတို့ကို အပြစ်ဒဏ်ပေးတော်မူဖူးသဘော။
34|18|၁၈။	ထို့အပြင်ငါသည် ထိုသူတို့မှီတင်းနေထိုင်သောမြို့ရွာနယ်မြေနှင့် ကောင်းကြီးမင်္ဂလာပေးသနားတော်မူခြင်းခံရသော မြို့ရွာများ၏ အလယ်ကြား၌ လွယ်လင့်တကူမြင်နိုင်သောရွာငယ်ရွာကြီးများကို ဆက်ကာဆက်ကာ ဖန်ဆင်း တော်မူ၏၊ ယင်းသို့ပြုလုပ်ထားတော်မူရာတစ်ရွာနှင့်တစ်ရွာခရီးထောက်မဝေး လွယ်ကူစေရန်ဖြစ်၏၊ ၎င်းတို့အား ငါက အို-အသင်းသားတို့၊ သင်တို့နေ့ညမရွေး ရန်ဘေးကင်းကွာချမ်းချမ်းသာသာသွားလာကြလော့ဟု မိန့်တော် မူ၏။
34|19|၁၉။	သို့သော်သူတို့က အို-အကျွနု်ပ်တို့၏ အသက်သခင်၊ အကျွနု်ပ်တို့လမ်းခရီးကို တထောက်နှင်တထောက်အလှမ်း ပိုမိုဝေးကွာအောင် ပြုတော်မူပါဟု အရှင်မြတ်ထံ ဆုပန်ကြ၏၊ သူတို့သည် မိမိကိုယ်ကို မိမိပြစ်မှားသူများ ဖြစ်ကြသည်၊ ထို့ကြောင့်ငါသည် မိုက်ကန်းလှသော၎င်းမြို့သူရွာသားတို့ကို ထုံးတမ်းရာဇဝင်အစဉ်ဖြစ်အောင် စီရင်တော်မူသည်မှာ ထိုသူတို့အားလုံးတို့ကို ကစဉ့်ကလျားအစည်းပြေဝါးသကဲ့သို့ တကွဲတပြားစီဖြစ်အောင် ကြဲဖြန့်တော်မူလိုက်၏၊ မှတ်သားကြလော့၊ ဤအချက်အရာများ၌ တည်ကြည်သမာဓိရှိ၍ ကျေးဇူးတော်ကို သိတတ်သူအတွက် နိမိတ်လက္ခဏာအံ့ဖွယ်တော်များမုချဧကန်ပါရှိ၏။
34|20|၂ဝ။	စင်စစ်အားဖြင့်ထိုသူတို့နှင့်စပ်လျဉ်း၍ ရှိုင်တန်မာရ်နတ်၏ ရည်ရွယ်ချက်သည် ပြည့်စုံ၏၊ အကြောင်းမူကား ယုံကြည်သူအစစ်တစ်စုမှတပါး အခြားသူတုုိ့သည် မာရ်နတ်၏ နောက်သို့ တကောက်ကောက်လိုက်ကြ၏။
34|21|၂၁။	အမှန်ဆိုသော်ရှိုင်တန်မာရ်န်တ်၌ ထိုသူတို့ကို ဖျက်ဆီးရန် အခွင့်မရှိချေ၊ ငါသည် နောင်တမလွန်ဘဝကိုယုံကြည် သူများအား ၎င်းဘဝကို မယုံကြည်သူတို့မှ ခွဲထုတ်ရန် စုံစမ်းခြင်းကြောင့် ရှိုင်တန်မာရ်နတ်သည် မိစ္ဆာတို့အား ဖျက်ဆီးနိုင်လေ၏၊ အို-မိုဟမ္မဒ်၊ သင်၏အရှင်သခင်သည် အရာခပ်သိမ်းတို့ကို အကြွင်းမဲ့မှတ်ထားတော်မူ၏။
34|22|၂၂။	အို-မိုဟမ္မဒ်၊ မိစ္ဆာယုတ်တို့အား ဟောကြားလော့၊ ဟယ်-အချင်းတို့၊ အလ္လာဟ်အရှင်မြတ်မှတပါး သင်တို့ကိုးကွယ် သောဘုရားတုများထံတွင် ဆုပန်ကြားကြလော့၊ သူတို့သည် မိုးကောင်းကင်မှာသော်လည်းကောင်း၊ ကမ္ဘာမြေကြီး မှာသော်လည်းကောင်း၊ ဝေစုတစ်စုံတစ်ခုမျှမရှိချေ၊ သူတို့အနက် တစ်စုံတစ်ယောက်မျှ အရှင်မြတ်၏ အရံ၊ သို့မဟုတ် လက်ထောက်ဘုရားမဟုတ်ချေ။
34|23|၂၃။	အရှင်မြတ်ခွင့်ပြုတော်မူသူမှတပါး အဘယ်သူမျှအရှင်မြတ်ရှေ့တော်ဝယ် သူတပါးူကို တောင်းပန်ကယ်နှုတ်နိုင် သည်မဟုတ်ချေ၊ သို့သော် ထိုမိစ္ဆာဒိဋ္ဌိတို့ထံမှ ကြောက်ရွ့ံခြင်းဒုက္ခကို ဖယ်ရှားတော်မူသည့်အခါ သူတို့က မေးကြသည်မှာ သင်တို့၏ကျေးဇူးတော်သခင်ကို မည်သည်ကို ဗျာဒိတ်တော်ပေးတော်မူသနည်း၊ ပြန်ပြောမည်မှာ သမ္မာတရားတော်တည်း၊ စင်စစ်အားဖြင့်အလ္လာဟ်အရှင်မြတ်သည် အလွန်မြင့်မြတ်ကြီးကျယ်တော်မူ၏။
34|24|၂၄။	အို-တမန်တော်၊ မိစ္ဆာဒိဋ္ဌိအား မေးလော့၊ ဟယ်-အချင်းတို့၊ သင်တို့အား မိုးကောင်းကင်နှင့် ပထဝီမြေပြင်မှ ရိက္ခာအစာများကို အဘယ်သူပေးသနည်း၊ အို-တမန်တော်၊ သင်ပြောလော့၊ အလ္လာဟ်အရှင်မြတ် ပေးသနား တော်မူ၏၊ ဟယ်-အချင်းတို့၊ သင်တို့နှင့်ငါသည် အဘယ်သူတရားလမ်းမှန်ကို မုချဧကန်ရသနည်း၊ အဘယ် သူသည် ထင်ရှားသောလမ်းမှားကို ရောက်သနည်း။
34|25|၂၅။	တဖန်ဟောပြောလော့၊ ဟယ်-အချင်းတို့၊ ငါတို့ပြုကျင့်သောဒုစရိုက်မှုများအတွက် သင်တို့ကို စစ်ကြောမည် မဟုတ်ချေ၊ သင်တို့ကျူးလွန်မိသောဒုစရိုက်မှုများအတွက် ငါတို့ကို စစ်ကြောမည်မဟုတ်။
34|26|၂၆။	တဖန်ဟောကြားလော့၊ အကျွနု်ပ်တို့၏ အသက်သခင်ကျေးဇူးရှင်ကြီးသည် ငါတို့အားလုံးကို စုရုံးစေတော်မူမည်၊ ထိုအခါငါတို့စပ်ကြားတွင် အရှင်မြတ်သည် တရားသဖြင့်မှန်ကန်စွာစီရင်ဆုံးဖြတ်တော်မူမည်၊ အလ္လာဟ်အရှင်မြတ် သည် အကြွင်းမဲ့သိတော်မူထသောတရားသူကြီးဖြစ်တော်မူ၏။
34|27|၂၇။	တဖန်ဟောကြားလော့၊ သင်တို့သည် အလ္လာဟ်အရှင်မြတ်နှင့်ပူးတွဲ၍ ကိုးကွယ်ဝတ်ပြုသောဘုရားယောင်များကို ငါ့အား ပြကြလော့၊ သင်တို့မပြရဲချေ၊ စင်စစ်အားဖြင့် အလ္လာဟ်အရှင်မြတ်သည် အနန္တတန်ခိုးတော်အရှင်၊ ပညာအလင်းရောင်တော်အရှင်ဖြစ်တော်မူ၏။
34|28|၂၈။	အို-တမန်တော်မိုဟမ္မဒ်၊ ငါအရှင်မြတ်သည် သင့်အား လူသားအပေါင်းတို့ထံသို့ သတင်းကောင်းကို ဆောင်လာ သူ၊ သတင်းဆိုးနှင့်ငြိမ်းခြောက်သတိပေးသူအဖြစ်မှတပါး အခြားအဖြစ်ဖြင့် စေလွှတ်တော်မမူချေ၊ သို့သော်အရေ အတွက်များစွာသောလူသားတို့သည် မသိကြချေ။
34|29|၂၉။	ထို့အပြင်ထိုသူတို့က အို-မိုဟမ္မဒ်၊ သင်သည် အမှန်စကားကိုဆိုသော် ထိုချိန်းချက်သောနေ့တော်ကြီးသည် ဘယ်အခါဆိုက်ရောက်မည်နည်းဟု မေးမြန်းကြ၏။
34|30|၃ဝ။	အို-တမန်တော်မိုဟမ္မဒ်၊ ဟောပြောလော့၊ သင်တို့အား ချိန်းဆိုသောနေ့တော်ကြီးသည် သင်တို့တစ်နာရီမျှပင် နောက်ဆိုင်း၍သော်လည်းကောင်း၊ ရှေ့တိုး၍သော်လည်းကောင်း မရသောနေ့ဖြစ်၏။
34|31|၃၁။	ထို့အပြင်အယူလွဲသူများဆိုကြသည်မှာ ငါတို့သည် ဤကုရ်အာန်ကျမ်းတော်ကိုသော်လည်းကောင်း၊ ထိုကျမ်း အလျင် ချပေးသနားတော်မူသောကျမ်းတော်များကိုသော်လည်းကောင်း၊ ယုံကြည်သည်မဟုတ်ချေ၊ အို---တမန်တော်၊ မကောင်းမှုကျူးလွန်သူများကို ၎င်းတို့၏ အသက်သခင်ကျေးဇူးရှင်ရှေ့တော်သို့ ယူဆောင်လာသော အခါ သူတို့အချင်းချင်းအပြစ်တင်ပြောဆိုနေပုံ၊ လောကဓာတ်တွင် အထင်သေးအမြင်သေးခံရ၍ အောက်ကျ နောက်ကျဖြစ်သူတို့က မာန်မာနထောင်လွှားသူတို့အား သင်တို့ကြောင့်သာ မဟုတ်ခဲ့လျှင် ငါတို့သည် အယူမှန်သူ၊ ယုံကြည်သူများဖြစ်ခဲ့ကြလတ့ံဟု ပြောပုံဆိုပုံကို သင်မြင်ရလျှင် တော်လေစွ။
34|32|၃၂။	ထို့အပြင်အထက်တန်းစားမာနကြီးသူတို့က အောက်တန်းစားသူဆင်းရဲတို့အား ပြောကြသည်မှာ တရားအလင်း ရောင်ထွန်းတောက်ပြီးသည်နောက် သင်တို့ကို ငါတို့က မိစ္ဆာလမ်းသို့ မောင်းပို့ခဲ့ကြသလော၊ မမောင်းကြချေ၊ သို့သော်သင်တို့သည် အပြစ်ထိုက်သူဒုစရိုက်ကောင်များဖြစ်ကြ၏။
34|33|၃၃။	ထို့အပြင်အောက်တန်းစားသူဆင်းရဲတို့က အထက်တန်းစားမာနရှင်တို့အား တုံ့ပြန်ပြောသည်မှာ ယင်းသို့ မဟုတ် ချေ၊ သင်တို့သည် နေ့ညမပြတ်ကြိုးပမ်းအားထုတ်၍ ငါတို့အား အလ္လာဟ်အရှင်မြတ်ကို မယုံကြည်ပဲ ပြိုင်ဘက် များတင်မြှောက်ကိုးကွယ်ဖို့ရာ သင်တို့သည် အမှန်အကန်အမိန့်ပေးခဲ့ကြသည်၊ ထို့အပြင်ထိုမိစ္ဆာယုတ်တို့သည် ငရဲအပြစ်ဒဏ်ကို မြင်ရသောအခါ ကြောက်လန့်၍ သံဝေဂရကြ၏၊ သို့သော်ငါအရှင်မြတ်သည် သူတို့၏လည်ပင်း ၌ မီးသည် ထိပ်မီးသံကြိုးဖွဲ့နှောင်ထား၏၊ သူတို့အား ၎င်းတို့ကျုးလွန်ခဲ့သောပြစ်မှုများမှတပါး အခြားအမှုများ အတွက် လက်စားချေအပြစ်ပေးခြင်းခံရကြသလော။
34|34|၃၄။	ထို့အပြင်ငါအရှင်မြတ်သည် မြို့ရွာတစ်ခုခုသို့ အပြစ်ဒဏ်အကြောင်းဟောပြောသတိပေးသောတမန်တော်စေလွှတ် တော်မူသောအခါ ထိုမြို့ရွာတွင် ရှိနေသောသူဌေးသူကြွယ်စသည်တို့က အချင်းတို့၊ အကျွနု်ပ်တို့သည် သင်တို့ ယူဆောင်လာသောတရားကို မယုံကြည်ကြဟု ကြွေးကြော်ကြ၏။
34|35|၃၅။	ထို့အပြင်ဆိုကြပြန်သည်မှာ ငါတို့သည် သင်တို့ထက် စည်းစိမ်ဥစ္စာ၊ သားသမီးမှစ၍ သာလွန်ပေါများကြွယ်ဝ ကြ၏၊ ထို့ကြောင့်ငါတို့သည် အပြစ်ဒဏ်သင့်သူများမဟုတ်ချေ။
34|36|၃၆။	အို-မိုဟမ္မဒ်၊ ဟောကြားလော့၊ အမှန်မှာငါ၏အရှင်သခင်သည် ရိက္ခာအာဟာရကို ကျယ်ဝန်းစေလိုတော်မူသောသူ အတွက် ကျယ်ဝန်းစေတော်မူ၏၊ ရိက္ခာအာဟာရကို ကျဉ်းကြပ်စေလိုတော်မူသောသူအတွက် ကျဉ်းကြပ်စေ တော်မူ၏၊ သို့သော်လူသားတို့အနက် အရေအတွက်များလှသောသူတို့သည် မသိကြချေ။
34|37|၃၇။	ထို့အပြင် သင်တို့၏ စည်းစိမ်ဥစ္စာသည်သော်လည်းကောင်း၊ သားသမီးအခြွေအရံသည်သော်လည်းကောင်း၊ သင်တို့အား ငါအရှင်မြတ်နှင့်နီးကပ်အောင်ပြုနိုင်သည်မဟုတ်ချေ၊ သို့သော်အကြင်သူသည် သမ္မာတရားတော်ကို ယုံကြည်လျက် ဖြူစင်မြင့်မြတ်သောအကျင့်သီလကို ဖြည့်ကျင့်အ့ံ၊ ထိုသူသည် ငါအရှင်မြတ်နှင့်နီးကပ်ရလတ့ံ၊ ဤသို့ပြုကျင့်သူများသည် မိမိတို့ကောင်းမှုအစား အကျိုးနှစ်ဆထမ်းပိုးကြရလတ့ံ၊ စင်စစ်အားဖြင့်ထိုသူတို့သည် စိုးရိမ်ကြောင့်ကျကင်းမဲ့ရာနိဗ္ဗာန်ဘုံတွင် စံမြန်းကြရလတ့ံ။
34|38|၃၈။	ထို့အပြင်ငါအရှင်မြတ်ကို ရန်မူ၍ ငါ၏ပညတ်တော်များကို ဆန့်ကျင်သူတို့သည် ငရဲမီးထဲသို့ သွတ်သွင်းခြင်းကို ခံကြရလတ့ံ။
34|39|၃၉။	အို-တမန်တော် ဟောကြားလော့၊ မှတ်သားကြလော့၊ ငါ၏အရှင်သခင်သည် မိမိကျေးတော်မျိုးကျွန်တော်မျိုး အနက် စီးပွားတိုးစေလိုတော်မူသောသူအား စီးပွားဥစ္စာတိုးတက်စေတော်မူ၏၊ စီးပွားဆုတ်ယုတ်စေလိုတော် မူသောသူအား စီးပွားဥစ္စာဆုတ်ယုတ်စေတော်မူ၏၊ ထို့အပြင်သင်တို့သည် အကြင်စည်းစိမ်ဥစ္စာကို သုစရိုက် ကောင်းမှုအတွက် သုံးစွဲအ့ံ၊ အလ္လာဟ်အရှင်မြတ်သည် ထိုဥစ္စာကို အစားထိုးပေးတော်မူ၏၊ အလ္လာဟ်အရှင်မြတ် သည် စည်းစိမ်ဥစ္စာပေးသူပေါင်းတို့၌ အထွဋ်အခေါင်ဖြစ်တော်မူ၏။
34|40|၄ဝ။	လူသားအပေါင်းတို့ကို စုဆောင်းတော်မူသောနေ့တော်ကြီး၌ အရှင်မြတ်သည် ကောင်းကင်တမန်တို့အား ဤ လူသားတို့သည် သင်တို့ကိုးကွယ်ဝတ်ပြုကြလေသလောဟု မေးမြန်းတော်မူလတ့ံ။
34|41|၄၁။	သူတို့ပြန်လျှောက်ကြမည်မှာ အို-အရှင်မြတ်၊ အရှင်မြတ်သည် ကုံလုံမွန်မြတ်အ့ံချီးမဆုံးဖြစ်တော်မူပါ၏၊ အကျွနု်ပ် တို့ကို သူတို့၏ဘေးရန်မှ ကာကွယ်တော်မူထသောအရှင်ဖြစ်တော်မူပါ၏၊ သူတို့သည် အကျွနု်ပ်တို့ကို ဝတ်မပြုပါ၊ ဂျင်နတ်သားတို့ကို ကိုးကွယ်ဝတ်ပြုကြပါ၏၊ သူတို့အနက် များစွာသောသူတို့သည် ဂျင်တို့ကို ဘုရားဟူ၍ ယုံကြည်ကိုးကွယ်ကြပါ၏။
34|42|၄၂။	ထိုနေ့တော်ကြီး၌ သင်တို့အချင်းချင်း တစ်ဦးကို တစ်ဦးက ကောင်းကျိုးဆိုးကျိုးမပေးနိုင်ကြချေ၊ ထို့အပြင် ငါအရှင်မြတ်သည် မတရာပြုကျင့်ခဲ့သူတို့အား မိန့်တော်မူမည်မှာ ဟယ်-မိစ္ဆာမိုက်တို့၊ နင်တို့မယုံကြည်ငြင်းပယ် လေ့ငရဲမီးကို မြည်းကြလော့။
34|43|၄၃။	ထို့အပြင်ငါအရှင်မြတ်၏ ပညတ်တရားတော်များကို ထိုမိစ္ဆာယုတ်တို့အား ရှင်းလင်းစွာရွတ်ဖတ်သရဇ္ဈာယ်ပြသော အခါ သူတို့က ဤသူသည် သင်တို့အား မိရိုးဖလာကိုးကွယ်သည့်တရားမှ သွေဖီအောင်ပြုမည့်သူမှတပါး အခြားသူမဟုတ်ချေဟု ပြောကြ၏၊ ထို့အပြင်သူတို့သည် ဤကျမ်းသည် မဟုတ်မမှန်လုပ်ကြံရေးသားသော ကျမ်းမှတပါး အခြားတစ်စုံတစ်ရာမျှမဟုတ်ဟုဆိုကြ၏၊ ထို့အပြင်မိစ္ဆာဒိဋ္ဌိတို့သည် မိမိတို့ထံသို့ သမ္မာတရားတော် ရောက်လာသောအခါ ဤတရားတော်သည် မျက်လှည့်အတတ်စင်စစ်မှတပါး အခြားဘာသာမဟုတ်ဟု ပုတ်ခတ် ပြောဆိုကြ၏။
34|44|၄၄။	ထို့အပြင်အို-တမန်တော်၊ သင်မပွင့်မီထိုသူတို့ထံသို့ ငါအရှင်မြတ်သည် သူတို့လေ့လာဖို့ရာ ကျမ်းတော်ထုတ်ပြန် ပို့ချပေးသနားတော်မမူခဲ့ချေ၊ သူတို့ကို သွန်သင်ဆုံးမသတိပေးဖို့ရာ တမန်တော်ကိုလည်း စေလွှတ်တော်မမူခဲ့ချေ။
34|45|၄၅။	ထိုသူတို့ထက် ရှေးကျသောသူတို့လည်း တရားတော်ကို မယုံကြည်ငြင်းဆန်ကြ၏၊ ဤလူများသည် ရှေး လူဟောင်းတို့အား ငါအရှင်မြတ်ပေးသနားတော်မူသောစည်းစိမ်ဥစ္စာဆယ်ပုံတစ်ပုံမျှသော စီးပွားဥစ္စာမရတတ် သေးချေ၊ သို့ငြားသော်လည်းသူတို့သည် ငါအရှင်မြတ်၏ တမန်တော်များကို မယုံကြည်မထီမဲ့မြင်ပြုကြ၏၊ ထို့ကြောင့်ငါသည် သူတို့အား အလွန်စက်ဆုတ်ရွံရှာတော်မူ၏။
34|46|၄၆။	အို-တမန်တော်၊ သူတို့အား ဟောကြားလော့၊ ဟယ်-အချင်းတို့၊ သင်တို့အား ငါသည် တစ်ခုသောသြဝါဒကို ပေးကြားအ့ံ၊ သင်တို့သည် အလ္လာဟ်အရှင်မြတ်ကို ရည်သန်၍ အိပ်ရာမှထပြီးလျှင် တစ်ယောက်စီဖြစ်စေ၊ သို့မဟုတ်နှစ်ယောက်စီဖြစ်စေ၊ တရားအားထုတ်ကြလော့၊ သင်တို့၏ အဆွေတော်သည် သူရူးသူနှမ်းမဟုတ်၊ အလွန်ကြောက်မက်ဖွယ်ကောင်းသောအပြစ်ဒဏ်ကြီးကို မျက်မှောက်ထား၍ သင်တို့အား သွန်သင်ဆုံးမသတိ ပေးသော တမန်တော်မှတပါး အခြားသူမဟုတ်ချေ။
34|47|၄၇။	တဖန်ဟောကြားလော့၊ ဟယ်-အချင်းတို့၊ အကယ်၍ငါသည် သင်တို့ထံမှ ဆုလာဘ်တောင်းလျှင် ထိုဆုလာဘ် သည် သင်တို့အဖို့အရာဖြစ်၏၊ အရှင်မြတ်သာလျှင် ငါ့ကို ဆုလာဘ်ပေးသနားတော်မူ၏၊ အလ္လာဟ်အရှင်မြတ် သည် အရာခပ်သိမ်းတို့ကို အကြွင်းမဲ့သိမြင်တော်မူသောအရှင်ဖြစ်တော်မူ၏။
34|48|၄၈။	တမန်တော်၊ သင်ဟောကြားလော့၊ မှတ်သားကြလော့၊ ငါ၏ ကျေးဇူးတော်သခင်သည် တရားမှန်တရာစစ်ကို ထုတ်ပြန်ပို့ချပေးသနားတော်မူ၏၊ အလ္လာဟ်အရှင်မြတ်သည် လျှို့ဝှက်နက်နဲသောအရာအပေါင်းတို့ကို အကြွင်းမဲ့ သိတော်မူ၏။
34|49|၄၉။	တဖန်ဟောကြားလော့၊ သမ္မာတရားအလင်းရောင်တော်သည် ထွန်းလင်းတောက်ပနေပြီ၊ မိစ္ဆာတရားသည် မျက်နှာမပြရဲ ကွယ်ပျောက်သွားပြီ၊ တဖန်ပြန်ပေါ်လာမည်မဟုတ်ချေ။
34|50|၅ဝ။	တဖန်ဟောကြားလော့၊ ဟယ်-အချင်းတို့၊ ငါ့အမှားကို ပြုမိပါလျှင် ငါသည် မိမိဆုံးရှုံးဖို့ရာမှား၏၊ အကယ်၍ ငါသည် လမ်းမှန်ကို ပြသခြင်းခံရပါလျှင် ထိုအောင်မြင်ခြင်းသည် ငါ၏အရှင်သခင် ထုတ်ပြန်ချပေးသနားတော် မူသောအလင်းပြကျမ်းတော်ကြောင့်ဖြစ်၏၊ မှတ်သားကြလော့၊ အလ္လာဟ်အရှင်မြတ်သည် အရာခပ်သိမ်းကုန်တို့ကို အကြွင်းမဲ့ကြားတော်မူ၏၊ ကျေးတော်မျိုးကျွန်တော်မျိုးတို့နှင့် အလွန်နီးကပ်လျက်ရှိတော်မူ၏။
34|51|၅၁။	အို-တမန်တော်၊ မိစ္ဆာမိုက်တို့သည် ပြေးမလွတ်နိုင်သောဘေးဒုက္ခကြောင့် ကြောက်ရွံ့တုံလှုပ်နေရကြသောအခါ သင်အကယ်၍ မြင်ရလျှင် သူတို့အကြောင်းကောင်းစွာသိရအ့ံ၊ သူတို့သည် နီးကပ်သည့်နေရာမှာပင် အဖမ်းအဆီး ခံကြရလတ့ံ။
34|52|၅၂။	ထိုအခါ၎င်းတို့က အကျွနု်ပ်တို့သည် သမ္မာတရားတော်ကို ယခုယုံကြည်ပါသည်ဟု ဆိုကြ၏၊ သို့သော်သူတို့ သည် ဤသို့ခရီးကြီးစွာလွန်ပြီးမှ ယုံကြည်ခြင်းသို့ အဘယ်သို့ရောက်နိုင်မည်နည်း။
34|53|၅၃။	သူတို့သည် လွန်လေပြီးသောအခါတွင် မယုံကြည်ခဲ့ခြင်းကြောင့် ယင်းသို့ဖြစ်၏။
34|54|၅၄။	ယခုမှာ မယုံကြည်သူရှေးလူဟောင်းအဆက်ဆက်တို့အား ပြုတော်မူသည့်နည်းလမ်းအတိုင်း ထိုသူတို့အား ၎င်းတို့အလိုတော်ရှိသောအရာများမှ ချောက်ကြီးတစ်ခုက ကာဆီးထား၏၊ မှတ်သားကြလော့၊ သူတို့သည် သမ္မာတရားတော်ကို မိုက်လုံးကြီးစွာနှင့် ယုံမှားသံသယရှိလေ၏။
35|1|၁။	ချီးမွမ်းထောမနာအပေါင်းတို့သည် အလ္လာဟ်အရှင်မြတ်အဖို့သာလျှင်ဖြစ်၏၊ အရှင်မြတ်သည် မိုးနှင့်မြေကို ဖန်ဆင်းတော်မူ၏၊ ကောင်းကင်တမန်များကို အတောင်နှစ်ဖက်စီ၊ သုံးဖက်စီလေးဖက်စီပါဝင်သောစေတမန် တော်အရာ၌ ခန့်ထားတော်မူ၏၊ အလိုတော်ရှိရာများကို အရေအတွက်များလှစွာဖန်ဆင်းထားတော်မူ၏၊ မှတ်သား လော့၊ အလ္လာဟ်အရှင်မြတ်သည် အရာခပ်သိမ်းကုန်တို့ကို ပြုစွမ်းနိုင်တော်မူ၏။
35|2|၂။	အလ္လာဟ်အရှင်မြတ်သည် လူသားတို့အတွက် မိမိ၏ကောင်းကြီးမင်္ဂလာတံခါးတော်ကို ဖွင့်ထားတော်မူလျှင် ထိုတံခါးတော်ကို ပိတ်ဆို့နိုင်သူတစ်စုံတစ်ယောက်မျှမရှိ၊ ထိုကောင်းကြီးမင်္ဂလာတံခါးတော်ကို အရှင်မြတ်ပိတ်ထား ပါလျှင် မည်သူတစ်စုံတစ်ယောက်မျှ ဖွင့်ထားခြင်းငှာမတတ်စွမ်းနိုင်ချေ၊ အလ္လာဟ်အရှင်မြတ်သည် အနန္တ တန်ခိုးတော်သခင်၊ သဗ္ဗညုတဉာာဏ်တော်ရှင်ဖြစ်တော်မူ၏။
35|3|၃။	အို-လူသားအပေါင်းတို့၊ သင်တို့အပေါ်၌ အလ္လာဟ်အရှင်မြတ်သနားတော်မူသောကောင်းကြီးမင်္ဂလာတော်များကို အာရုံပြုကြလော့၊ အလ္လာဟ်အရှင်မြတ်မှတပါး သင်တို့အား မိုးနှင့်မြေမှ အစာရိက္ခာကို ဖန်ဆင်းပေးသူတစ်စုံ တစ်ယောက်ရှိသေးသလော၊ အလ္လာဟ်အရှင်မြတ်မှတပါး အခြားဘုရားသခင်မရှိချေ၊ သို့ပါလျက်သင်တို့သည် အဘယ်ဘက်သို့ လှည့်သွားကြသနည်း။
35|4|၄။	ထို့အပြင် အို-မိုဟမ္မဒ်၊ သူတို့သည် သင့်အား မယုံကြည်ငြင်းပယ်ကြလျှင် သင့်အလျင်ပွင့်လာသောအလ္လာဟ်၏ တမန်တော်များကိုလည်း ယင်းကဲ့သို့ပင်ငြင်းဆန်ကြ၏၊ ခပ်သိမ်းကုန်သောအရာအပေါင်းတို့ကို အလ္လာဟ်အရှင် မြတ်အထံသို့လည်း ပြန်ယူခဲ့သည်သာတည်း။
35|5|၅။	အို-လူသားအပေါင်းတို့၊ အလ္လာဟ်အရှင်မြတ်၏ ကတိသစ္စာတော်သည် မှန်ကန်၏၊ ထို့ကြောင့်လောကီစည်းစိမ် က သင်တို့အား မလှည့်စားစေလင့်၊ ထို့အပြင်ရှိုင်တန်မာရ်နတ်သည် အလ္လာဟ်အရှင်မြတ်နှင့်စပ်လျဉ်း၍ မဖျား ယောင်းစေကြလင့်။
35|6|၆။	မှတ်သားကြလော့၊ ရှိုင်တန်မာရ်နတ်သည် သင်တို့၏အကြီးမားဆုံးရန်သူကြီးဖြစ်၏၊ ထို့ကြောင့်သူ့ကို ရန်သူကြီး အစစ်ဟု မှတ်ကြလော့၊ သူသည် မိမိဘက်တော်သားများကို မီးတောက်မီးလျှံဟုန်းဟုန်းတောက်လောင်နေသော ငရဲမီးထဲသို့သာ ဖိတ်ခေါ်၏။
35|7|၇။	မိစ္ဆာဒိဋ္ဌိတို့သည် အလွန်ပြင်းပြသောအပြစ်ဒဏ်ကို ခံကြရလတ့ံ၊ သမ္မာတရားတော်ကို ယုံကြည်လျက် သုစရိုက် ကောင်းမှုပွားများသူတို့မူကား အပြစ်လွှတ်ခြင်းနှင့် အောင်ဆုမင်္ဂလာတော်ကြီးကို ရရှိကြလတ့ံ။
35|8|၈။	အကြင်သူအား မိမိပြုကျင့်သောဒုစရိုက်မှုသည် တင့်တယ်လျောက်ပတ်စရာဖြစ်သောကြောင့် ထိုမကောင်းမှုကို သူသည် ကောင်းမြတ်သည်ဟု ထင်မှတ်အ့ံ၊ ထိုသူသည် သုစရိုက်ကောင်းမှုပွားများသူနှင့် ထပ်တူထပ်မျှဖြစ် သလော၊ စင်စစ်အားဖြင့်အလ္လာဟ်အရှင်မြတ်သည် လမ်းမှားသို့ ပို့တော်မူလိုသောသူကို လမ်းမှားသို့ ပို့၏၊ လမ်းမှန်ကို ပြလိုတော်မူသောသူအား လမ်းမှန်ကို ပြတော်မူ၏၊ ထို့ကြောင့် အို-တမန်တော်၊ မိစ္ဆာမိုက်တို့ လမ်းမှားရောက်သောကြောင့် သင်သည် စိတ်နှလုံးမသက်သာ လွန်စွာဝမ်းနည်းခြင်းဖြင့် အသက်မထွက်စေလင့်၊ အလ္လာဟ်အရှင်မြတ်သည် သူတို့ပြုကျင့်မှုအလုံးစုံတို့ကို အကြွင်းမဲ့သိတော်မူ၏။
35|9|၉။	အလ္လာဟ်အရှင်မြတ်သည် လေများကို စေလွှတ်တော်မူ၏၊ ထိုလေတို့သည် တိမ်များကို ဆောင်ကြဉ်း၏၊ ထို့နောက်ငါအရှင်မြတ်သည် ထိုမိုးတိမ်ကို သွေ့ခြောက်သောမြေသေအရပ်ဒေသကို ယူဆောင်၍ မိုးရွာသွန်းစေ တော်မူ၏၊ ယင်းကဲ့သို့ပင်သေသူတို့ကို ရှင်ပြန်ထမြောက်စေတော်မူမည်ဖြစ်၏။
35|10|၁ဝ။	အကြင်သူသည် တန်ခိုးအာဏာကို လိုချင်လျှင် တန်ခိုးအာဏာအားလုံးကို အလ္လာဟ်အရှင်မြတ်စိုးပိုင်တော် မူခြင်းကို ထိုသူသိထိုက်၏၊ မင်္ဂလာရှိသောစကားများသည် အလ္လာဟ်အရှင်မြတ်အထံတော်သို့ တက်ရောက်ကြ၏၊ သုစရိုက်မှုကို အလ္လာဟ်အရှင်မြတ်ချီးမြှောက်တော်မူ၏၊ သို့သော်အကြင်သူတို့သည် ဒုစရိုက်မကောင်းမှုများကို ကြံစည်အားထုတ်အ့ံ၊ ထိုသူတို့သည် အလွန်ကြောက်မက်ဖွယ်သောအပြစ်ဒဏ်ကို ခံစားရကြလတ့ံ၊ ထို့အပြင် ဤသူတို့၏ အကြံအစည်သည် အချီးနှီးအလဟဿဖြစ်ရမည်သာတည်း။
35|11|၁၁။	အလ္လာဟ်အရှင်မြတ်သည် သင်တို့ကို ဖုံမှုန့်မှ ဖန်ဆင်းတော်မူ၏၊ ထို့နောက်အရည်စက်တစ်စက်မှ စီရင်တော်မူ၏၊ ထို့နောက်ယောက်ျားမိန်းမစုံတွဲဖန်ဆင်းတော်မူ၏၊ အလ္လာဟ်အရှင်မြတ်သိတော်မမူပဲ မည်သည့်မိန်းမမျှကိုယ်ဝန် ဆောင်ခြင်း၊ သားဖွားခြင်းမပြုနိုင်ချေ၊ လူသားတစ်ဦးတစ်ယောက်သည် အသက်ရှည်၏၊ သို့မဟုတ်အသက်တို၏၊ တိုရှည်ခြင်းတိုခြင်းကို စာရင်းစာအုပ်ကြီးတွင် တင်ထားတော်မူ၏၊ စင်စစ်အားဖြင့်ဤအမှုသည် အလ္လာဟ်အရှင် မြတ်အဖို့ ခဲယဉ်းသည်မဟုတ်၊ အလွန်လွယ်ကူလှ၏။
35|12|၁၂။	ထို့အပြင်ပင်လယ်နှစ်ပြင်တို့သည် ထပ်တူထပ်မျှမဟုတ်ချေ၊ တစ်ခုသောပင်လယ်ရေသည် ရေချိုရေကောင်းဖြစ်၍ သောက်မျိုးဖို့ရာကောင်း၏၊ အခြားတစ်ခုသောပင်လယ်ရေကား ခါးငံသောဆားငံရေအတိသာဖြစ်၏၊ ထို့အပြင် ထိုပင်လယ်နှစ်ပြင်လုံးမှပင် စားစရာအသားစိမ်း၊ ဝတ်ဆင်စရာအမွှမ်းတန်ဆာကို သင်တို့ရရှိကြ၏ ထို့အပြင် သင်တို့သည် အရှင်မြတ်၏ ကောင်းကြီးမင်္ဂလာတော်ကို ရှာဖွေစိမ့်သောငှာ ပင်လယ်သမုဒ္ဒရာရေကို မိမိဦးနှင့်ခွဲ၍ ဖြတ်သန်းသွားလာသောသင်္ဘောကို သင်မြင်ရ၏၊ ယင်းသို့သင်္ဘောသွားလာသောကြောင့် သင်တို့သည် အလ္လာဟ် အရှင်မြတ်၏ ကျေးဇူးတော်ကို ချီးကျုးကောင်းချီးကျူးလိမ့်မည်။
35|13|၁၃။	အလ္လာဟ်အရှင်မြတ်သည် ညဉ့်မှသည် နေ့ကို၊ နေ့မှသည် ညဉ့်ကို ပြောင်းလဲစေတော်မူ၏၊ အရှင်မြတ်သည် နေနှင့်လအား ဗျာဒိတ်တော်ကို နာခံစေတော်မူ၏၊ နေလတို့သည် အရှင်မြတ်ပိုင်းခြားသတ်မှတ်ထားသောအချိန် နာရီအတိုင်း သွားလာဝင်ထွက်ရကြ၏၊ ယင်းသို့စီရင်ဖန်ဆင်းတော်မူသောအရှင်သည် သင်တို့၏အရှင်သခင် အလ္လာဟ်အရှင်မြတ်ဖြစ်တော်မူ၏၊ အချုပ်အခြာအာဏာပိုင်သတော်မူ၏၊ အရှင်မြတ်မှတပါး သင်တို့ကိုးကွယ်သော ဘုရားတုဘုရားယောင်များသည် စွန်ပလွံစေ့တွင် ငြိကပ်သောအမြှေးကိုမူ အစိုးရကြသည်မဟုတ်ချေ။
35|14|၁၄။	သင်တို့သည် အကယ်၍ထုဘုရားတုတို့ကို ဟစ်ခေါ်၍ ဆုတောင်းသော် သူတို့သည် သင်တို့၏ဆုတောင်းသံ ကို မကြားကြချေ၊ အကယ်၍သူတို့ကြားသော်လည်း သင်တို့တောင်းသောဆုကို မပေးနိုင်ချေ၊ တရားစီရင်တော်မူ သောနေ့တော်ကြီး၌ ထိုဘုရားယောင်တို့က သင်တို့နှင့်ပေါင်းဖော်ခဲ့ခြင်းကို ငြင်ပယ်ကြလတ့ံ၊ သဗ္ဗညုတဉာာဏ် တော်ရှင်အလ္လာဟ်အရှင်မြတ်ကဲ့သို့ အဘယ်သူမျှသင်တို့အား သွန်သင်ဆုံးမနိုင်သည်မဟုတ်ချေ။
35|15|၁၅။	အို-လူသားအပေါင်းတို့၊ သင်တို့သည် အလ္လာဟ်အရှင်မြတ်၏ စောင့်ရှောက်ခြင်းကျေးဇူးတော်ကို အမြဲတစေ လိုကြ၏၊ အရှင်မြတ်မှာမူကား အလိုဆန္ဒကင်းမဲ့၍ ဇာတိပကတိအားဖြင့် ကုံလုံပြည့်စေတော်မူ၏၊ ချီးမွမ်းခြင်း အပေါင်းကို စိုးပိုင်တော်မူ၏။
35|16|၁၆။	အကယ်၍အလ္လာဟ်အရှင်မြတ်အလိုတော်ရှိပါလျှင် သင်တို့အလုံးစုံကို ဖျက်ဆီးသိမ်းရုပ်တော်မူ၍ သင်တို့အစား လူသစ်ကို ဖန်ဆင်းနိုင်တော်မူ၏။
35|17|၁၇။	ယင်းကဲ့သို့ပြုတော်မူခြင်းသည် အရှင်မြတ်အတွက် တစ်စုံတစ်ရာမျှခဲယဉ်းသည်မဟုတ်ချေ။
35|18|၁၈။	ထို့အပြင်မိမိဝန်ထုပ်ဝန်ပိုးကို ထမ်းရွက်နေရသူသည် သူတပါး၏အထုပ်အပိုးကို မထမ်းနိုင်ချေ၊ အကယ်၍ မိမိဝန်ထုပ်သည် လေးလံသဖြင့် အကူအညီဟစ်အော်တောင်းလျှင် မိမိ၏ဆွေမျိုးရင်းချာထံမှ တောင်းငြားသော် လည်း ထိုလူ၏ အထုပ်ကို စိုးစဉ်းမျှကူရွက်မည်မဟုတ်ချေ၊ သင်တမန်တော်သည် မိမိတို့၏ အရှင်သခင်အား စိတ်နှလုံးဝယ်လျှို့ဝှက်၍ ကြောက်ရွံ့ရိုသေပြီးလျှင် ဆွလားသ်ဝတ်ပြုကြသူတို့ကိုသာလျှင် ဆုံးမပဲ့ပြင်သတိပေး နိုင်၏၊ အကြင်သူသည် ကုသိုလ်ကောင်းမှုပွားများအ့ံ၊ ထိုသူသည် မိမိအကျိုးအတွက်သာ ကောင်းမှုပွားများ၏၊ အလ္လာဟ်အရှင်မြတ်အထံတော်သို့သာ ခရီးရှိ၏။
35|19|၁၉။	မျက်စိအလင်းမရသူနှင့် မျက်စိအလင်းရသူတို့သည် အတူအမျှမဟုတ်ချေ။
35|20|၂ဝ။	အမှောင်ထုနှင့် အလင်းရောင်တို့သည် ထပ်တူထပ်မျှမဟုတ်ချေ။
35|21|၂၁။	အေးချမ်းသောအရိပ်အာဝါသနှင့် ပူပြင်းသောနေရှိန်တို့သည် အတူတူမဟုတ်ချေ။
35|22|၂၂။	သူသေနှင့် သူရှင်တို့သည် ထပ်တူထပ်မျှမဟုတ်ချေ၊ မှတ်သားကြလော့၊ အလ္လာဟ်အရှင်မြတ်သည် အလိုတော် ရှိသူအား ကြားနာစေတော်မူ၏၊ သင်တမန်တော်သည် သင်္ချိုင်းအတွင်း မြှုပ်နှံထားသောသူသေများကြားအောင် ဟောပြောနိုင်မည်မဟုတ်ချေ။
35|23|၂၃။	အို-တမန်တော်၊ သင်သည် သတိပေးစကားဟောကြားသူတစ်ဦးသာဖြစ်၏။
35|24|၂၄။	စင်စစ်အားဖြင့် ငါအရှင်မြတ်သည် သင့်အား သမ္မာတရားတော်နှင့်တကွ ဝမ်းမြောက်ဝမ်းသာဖွယ်သတင်းယူ ဆောင်လာသူအဖြစ်ဖြင့်သော်လည်းကောင်း၊ စေလွှတ်တော်မူ၏၊ လောကဓာတ်တွင် တမန်တော်စေလွှတ်တော်မူ ခြင်းမခံရသောလူမျိုးဟူ၍ မရှိချေ။
35|25|၂၅။	သူတို့သည် သင့်အား မယုံကြည်ငြင်းပယ်လျှင် သူတို့ရှေးကျသောလူဟောင်းတို့လည်း ယင်းသို့ငြင်းဆန်ကြလေပြီ၊ ထိုလူဟောင်းများထံသို့ ၎င်းတို့၏တမန်တော်တို့သည် အလ္လာဟ်အရှင်မြတ်သည် အချုပ်အခြာအာဏာပိုင်သသော အထွဋ်အခေါင်ဖြစ်ကြောင်းကို ခိုင်မာထင်ရှားသည့်သက်သေခံချက်များကိုသော်လည်းကောင်း၊ အလင်းပြကျမ်းဂန် တော်များကိုသော်လည်းကောင်း၊ ယူဆောင်လာခဲ့ကြ၏။
35|26|၂၆။	ထို့နောက်မယုံကြည်သူမိစ္ဆာမိုက်များကို ငါအရှင်မြတ်ဖမ်းဆီးတော်မူ၏၊ ငါသည် ထိုသူမိုက်တို့ကို အပြင်းအထန် စက်ဆုပ်ရွံရှာတော်မူ၏။
35|27|၂၇။	အို-တမန်တော်၊ အလ္လာဟ်အရှင်မြတ်သည် အထက်မိုးကောင်းကင်မှ မိုးရေကို ရွာသွန်းစေတော်မူသည်ကို သင်မြင်သည်မဟုတ်လော၊ ထိုမိုးရေ၏ အစွမ်းဖြင့် အရောင်အမျိုးမျိုးကွဲလွဲသောအသီးအဥများကို ဖန်ဆင်းတော် မူ၏၊ တောင်များ၌လည်း လမ်းများကို အချို့ကား အဖြူ၊ အချို့ကား အနီ၊ အချို့ကား လွန်စွာမည်းနက်ခြင်း စသည်တို့ဖြင့် အရောင်အဆင်းအမျိုးမျိုးကွဲလွဲထူးခြားအောင် ငါအရှင်မြတ်ဖန်ဆင်းတော်မူ၏။
35|28|၂၈။	ထို့အတူလူသားတို့၊ တိရိစ္ဆာန်အပေါင်းတို့၌လည်း အရောင်အမျိုးမျိုးကွဲလွဲထူးခြားရှိကြ၏၊ အလ္လာဟ်အရှင်မြတ်အား သာလျှင် ကြောက်ရွံ့ရိုကျိုးကြ၏၊ မှတ်သားကြလော့၊ အလ္လာဟ်အရှင်မြတ်သည် အနန္တတန်ခိုးတော်သခင်၊ အဖန်တလဲလဲအပြစ်လွှတ်တော်မူသောအရှင်ဖြစ်တော်မူ၏။
35|29|၂၉။	မှတ်သားကြလော့၊ အကြင်သူတို့သည် အလ္လာဟ်အရှင်မြတ်ထုတ်ပြန်ပို့ချပေးသနားတော်မူသော ကျမ်းမြတ် ကုရ်အာန်ကို ဖတ်ရွတ်သရဇ္ဈာယ်ကြ၏၊ ဆွလားသ်ဝတ်ပြုကြ၏၊ ထို့အပြင်ငါအရှင်မြတ်ပေးသနားတော်မူသော ပစ္စည်းဥစ္စာများအနက် အချို့အဝက်ကို တိတ်တိတ်တိုးတိုးသော်လည်းကောင်း၊ လူသိရှင်ကြားသော်လည်းကောင်း၊ လှုဒါန်းကြသည်၊ ထိုသူတို့သည် မပျက်စီးမဆုံးရှုံးသောထာဝရအမြတ်အစွန်းကိုသာ မျှော်လင့်ကြ၏။
35|30|၃ဝ။	ထိုသို့သူတို့ပြုအပ်သောကောင်းမှုများ၏ အဖိုးအခကို အလ္လာဟ်အရှင်မြတ်သည် အပြည့်အစုံပေးသနားတော် မူသည်သာမက အရှင်မြတ်၏ အနန္တကောင်းကြီးမင်္ဂလာတော်မှ ထိုထက်များပြားသောအကျိုးကို ပေးသနား တော်မူလတ့ံ၊ မှတ်သားကြလော့၊ အလ္လာဟ်အရှင်မြတ်သည် အပြစ်လွှတ်တော်မူ၏၊ ကောင်းကျိုးကို ဆပ်တော် မူ၏။
35|31|၃၁။	အို-တမန်တော်၊ အကြင်ကျမ်းတော်ကို သင့်အား စိတ်နှလုံးတွင် ထင်ရှားစေတော်မူခြင်းဖြင့် ထုတ်ပြန်ချပေး သနားတော်မူ၏၊ ထိုကျမ်းတော်သည် မုချဧကန်မှန်ကန်သောကျမ်းတော်ဖြစ်၏၊ ၎င်းကျမ်းတော်သည် ရှေး ထုတ်ပြန်ပြီးဖြစ်သောကျမ်းတော်ဟောင်းများကို ထောက်ခံသောကျမ်းတော်ဖြစ်၏၊ စင်စစ်အားဖြင့် အလ္လာဟ် အရှင်မြတ်သည် ကျေးတော်မျိုးကျွန်တော်မျိုးတို့၏ အဖြစ်သနစ်ကို အကြွင်းမဲ့သိတော်မူ၏။
35|32|၃၂။ ထို့နောက်ငါအရှင်မြတ်သည် ကျမ်းမြတ်ကုရ်အာန်ကို ငါ၏ကျေးကျွန်များအနက် ရွေးကောက်ခြင်းခံရသော သူတို့အား အမွေအနှစ်အဖြစ်ဖြင့် ပေးသနားတော်မူ၏၊ သို့သော်သူတို့အနက် အချို့တို့ကား ကိုယ့်ကိုကိုယ် ပြစ်မှားကြ၏၊ အချို့တို့ကား အလယ်အလတ်လမ်းကို လိုက်ကြ၏၊ အချို့တို့ကား အလ္လာဟ်အရှင်မြတ်၏ အလိုတော်အားဖြင့် ကောင်းကျိုးကောင်းရာဘက်သို့ သူတပါးတို့ထက် သဒ္ဓါစေတနာထူးမြတ်စွာနှင့် ပိုမိုလွန်ကဲ အောင် ကြိုးစားအားထုတ်ကြ၏၊ ယင်းသည် အလွန်ကြီးကျယ်သောကောင်းကြီးမင်္ဂလာတော်ဖြစ်၏။
35|33|၃၃။ နိဗ္ဗဥယျာဉ်တော်များ၊ ထိုသူများသည် ထိုဥယျာဉ်တော်များသို့ ပုလဲစီထားသောရွှေလက်ကောက်၊ လက်ကျပ် ဝတ်ဆင်လျက် ဝင်ကြရ၏၊ သူတို့၏ အဝတ်အစားမှာ ပိုးဖဲအဝတ်များဖြစ်၏။
35|34|၃၄။ ထိုသူတို့သည် နိဗ္ဗာန်ရွှေဘုံ၌ ဥဒါန်းကျူးရင့်ကြသည်မှာ ပူပန်သောကစိတ်ဒုက္ခအပေါင်းတို့ကို အကျွန်ုပ်ထံမှ ဖယ်ရှားတော်မူသောအလ္လာဟ်အရှင်မြတ်သည် အ့ံချီးမဆုံးဖြစ်တော်မူ၏၊ စင်စစ်အားဖြင့်အကျွနု်ပ်တို့၏ ကျေးဇူး တော်သခင်သည် အဖန်တလဲလဲအပြစ်လွှတ်တော်မူသောအရှင်၊ အတိုင်းထက်အလွန်ရက်ရောပေးကမ်းစွန့်ကြဲ မူထသောသခင်ဖြစ်တော်မူ၏။
35|35|၃၅။	အလ္လာဟ်အရှင်မြတ်သည် မိမိ၏ မဟာဂရုဏာတော်အားဖြင့် အကျွနု်ပ်တို့အား အစဉ်ထာဝရပျော်စားရမည့် နိဗ္ဗာန်ရွှေဘုံတွင်းသို့ သွတ်သွင်းချီးမြှင့်ပေးတော်မူပေ၏၊ ဤနိဗ္ဗာန်တော်တွင် အကျွန်ုပ်တို့သည် အလုပ်နှင့်သော် လည်းကောင်း၊ မောပန်းခြင်းနှင့်သော်လည်းကောင်း၊ ဝေးကွာကြပြီဟု ဥဒါန်းရင့်ကျူးကြကုန်၏။
35|36|၃၆။	သို့သော်မယုံကြည်သူမိစ္ဆာမိုက်တို့မှာမူကား သူတို့အတွက် ငရဲမီးအသင့်ရှိ၏၊ ထိုမီးသည် သူတို့ကို သေဆုံးအောင် လောင်သည်မဟုတ်၊ ထိုမီး၏ ညှင်းပန်းနှိပ်စက်ခြင်းကို စိုးစဉ်းမျှလျှော့မည်မဟုတ်၊ ဤနည်းအတိုင်းငါအရှင်မြတ် သည် ကျေးဇူးကန်းသူတို့အား အပြစ်ဒဏ်ခပ်နှိပ်တော်မူ၏။
35|37|၃၇။	ထိုငရဲသားတို့ ဟစ်အော်ပန်ကြားကြသည်မှာ အို-အကျွနု်ပ်တို့၏အရှင်သခင်၊ အကျွန်ုပ်တို့ကို လွှတ်တော်မူပါ၊ အကျွန်ုပ်တို့ပြစ်မှားလေ့ရှိသည့်အတိုင်း မမှားပဲ၊ အမှန်ကို ကျင့်ကြံပါမည်၊ ထိုအခါငါအရှင်မြတ်မိန့်တော်မူသည်မှာ ဟယ်-မိစ္ဆာယုတ်တို့၊ စဉ်းစားဆင်ခြင်တတ်သူသည် ဆင်ခြင်သုံးသပ်ဖို့ရာ အချိန်လုံလောက်အောင် နင်တို့အား ငါအသက်ရှင်စေတော်မူခဲ့ပြီမဟုတ်လား၊ ထို့အပြင်နင်တို့ကို ဆုံးမပဲ့ပြင်သတိပေးရန် တမန်တော်သည် နင်တို့ထံ လာခဲ့လေပြီ၊ ယခုမူကား နင်တို့ပြုကျင့်မှုများ၏ အကျိုးဆက်အရသာကို မြိန်ရှက်စွာမြည်းကြလော့၊ အကြောင်း မူကား မကောင်းမှုကျူးလွန်သူဒုစရိုက်ကောင်များမှာ ကူညီသူမရှိချေ။
35|38|၃၈။	မှတ်သားကြလော့၊ အလ္လာဟ်အရှင်မြတ်သည် ကောင်းကင်ဘုံနှင့် ကမ္ဘာမြေဝယ် မမြင်စွမ်းနိုင်သောအရာအပေါင်း တို့ကို အကြွင်းမဲ့သိတော်မူ၏၊ မှတ်သားကြလော့၊ အရှင်မြတ်သည် လူသားတို့၏ နှလုံးအိမ်တွင် လျှို့ဝှက်ထားသမျှကို အကြွင်းမရှိသိတော်မူ၏။
35|39|၃၉။	အလ္လာဟ်အရှင်မြတ်သည် သင်တို့အား ကမ္ဘာမြေဝယ်ကိုယ်စားလှယ်တော်ခန့်ထားတော်မူ၏၊ ထို့ကြောင့်အကြင်သူ သည် မိစ္ဆာအယူကို ယူ၏၊ ထိုမယုံကြည်မှု၏ အပြစ်သည် သူ၏ခေါင်းပေါ်သို့ ကျ၏၊ အလ္လာဟ်အရှင်မြတ်၏ ရှေ့တော်၌ သူတို့၏ မိစ္ဆာအယူဝါဒသည် သူတို့အဖို့အရာ စက်ဆုပ်ရွံရှာခြင်းမှတပါး အခြားမည်သည်ကိုမှ များပြားစေသည်မဟုတ်၊ သူတို့၏ မယုံကြည်မှုသည် သူတို့အတွက်ပျက်စီးဆုံးရှုံးခြင်းမှတပါ အခြားမည်သည်ကိုမှ တိုးပွားစေသည်မဟုတ်ချေ။
35|40|၄ဝ။	အို-တမန်တော်၊ ဟောကြားလော့၊ ဟယ်-မိစ္ဆာမိုက်တို့၊ သင်တို့သည် အလ္လာဟ်အရှင်မြတ်နှင့်တွဲဖက်၍ ကိုးကွယ် ဝတ်ပြုသောဘုရားတုဘုရားယောင်တို့အကြောင်းကို ဆင်ခြင်စမ်းသပ်ပြီလော၊ ငါ့အား သူတို့ကမ္ဘာပေါ်တွင် ဖန်ဆင်းသောအရာကို ပြကြလော့၊ သို့မဟုတ်သူတို့သည် မိုးကောင်းကင်တွင် ဝေစုတစ်ပုံတစ်ခုရှိသလော၊ သို့မဟုတ်ငါအရှင်မြတ်သည် သူတို့အား ကျမ်းတော်တစ်စောင်ထုတ်ပြန်သနားတော်မူပြီလော၊ ထို့ကြောင့်၎င်း ကျမ်းတော်ကို အကိုးအကားထား၍ သူတို့ကျင့်ကြံကြသလော၊ ယင်းအချက်များမမှန်ချေ၊ ဒုစရိုက်မကောင်းမှု ကျူးလွန်သည့်ဒုစရိုက်ကောင်တို့သည် အချင်းချင်းတစ်ယောက်နှင့်တစ်ယောက် လှည့်စားရန်သာကတိသစ္စာ ထားကြ၏။
35|41|၄၁။	မှတ်သားကြလော့၊ အလ္လာဟ်အရှင်မြတ်သည် မိုးနှင့်မြေကို သူတို့၏ လမ်းမှ သွေ၍ မသွားအောင် ထိန်းသိမ်း စောင့်ရှောက်တော်မူ၏၊ အကယ်၍သူတို့သွေဖယ်သွားလျှင် သူတို့ကို ထိန်းစောင့်နိုင်သူအရှင်မြတ်မှတပါး တစ်စုံ တစ်ယောက်မျှမရှိချေ၊ မှတ်သားကြလော့၊ အလ္လာဟ်အရှင်မြတ်သည် သည်းခံတော်မူသောအရှင်၊ အပြစ်လွှတ် တော်မူသောသခင်ဖြစ်တော်မူ၏။
35|42|၄၂။	ထို့အပြင်မိစ္ဆာမိုက်နှင့် စိတ်နှစ်ခွရှိသူတို့က အလ္လာဟ်အရှင်မြတ်ကို တိုင်တည်၍ အလွန်ခိုင်မာစွာကျိန်ဆိုကြ သည်မှာ အကျွနု်ပ်တို့ထံ အပြစ်ဒဏ်အကြောင်းသတိပေးဟောပြောသောတမန်တော်တစ်ပါးပါးရောက်လာပါ လျှင် အကျွနု်ပ်တို့သည် လူမျိုးအမျိုးမျိုးထက် သာလွန်၍ သမ္မာတရားတော်ကို ကြည်နူးကြပါမည်၊ သို့ငြား သော်လည်းသူတို့ထံသို့ တမန်တော်ရောက်လာသောအခါ ထိုသူများသည် စက်ဆုပ်ရွံရှာမနာလိုစိတ်ဓာတ်မှတပါး အခြားစိတ်ဓာတ်ကို မပွားများကြချေ။
35|43|၄၃။	ဤမကောင်းသောတရားကို သူတို့၏ မာန်မာနကြီးခြင်းနှင့် မကောင်းမှုကြံစည်ခြင်းက ထင်ရှားစေ၏၊ သို့သော် မကောင်းသောအကြံအစည်သည် ကြံစည်သူကိုသာ ဘေးပေး၏၊ ထို့ကြောင့်သူတို့သည် ရှေးလူဟောင်းများကို ကွပ်မျက်စီရင်တော်မူသကဲ့သို့ စီရင်ခြင်းမှတပါး အခြားစီရင်တော်မူခြင်းကုုိ မျှော်လင့်နိုင်ကြသလော၊ အို--တမန်တော်၊ အလ္လာဟ်အရှင်မြတ်စီရင်တော်မူသောနည်းလမ်းတော်သည် တစ်မျိုးတစ်ဖုံပြောင်းလဲသည်ကို အဘယ်အခါမှ သင်တွေ့ကြံုရမည်မဟုတ်၊ ထို့အပြင်၎င်းနည်းလမ်းတော်ကို ပြောင်းလဲနိုင်သည့်စွမ်းရည်သတ္တိ ရှိသူကို သင်တွေ့နိုင်မည်မဟုတ်ချေ။
35|44|၄၄။ သူတို့သည် ကမ္ဘာမြေပေါ်အနှံ့အပြားသွားလာ၍ မိမိထက်ရှေးကျသောလူဟောင်းတို့သည် အဘယ်ကံဆိုးကို တွေ့ကြသည်ကကို မမြင်ကြဘူးလား၊ ထိုပေါရာဏလူဟောင်းတို့သည် ယခုခေတ်ပေါ်သူများထက် ခွန်အားဗလ စွမ်းရည်သတ္တိစည်းစိမ်ဥစ္စာအရာရာတွင် သာလွန်ကြီးမားကြ၏၊ မိုးနှင့်မြေပေါ်တွင် ရှိသည့်တစ်စုံတစ်ခုမျှ အလ္လာဟ် အရှင်မြတ်၏ တန်ခိုးလက်တော်မှ မလွတ်နိုင်ချေ၊ မှတ်သားကြလော့၊ အလ္လာဟ်အရှင်မြတ်သည် သဗ္ဗညုတ ဉာာဏ်တော်ရှင်၊ အနန္တတန်ခုုိးတော်သခင်ဖြစ်တော်မူ၏။
35|45|၄၅။	အကယ်၍အလ္လာဟ်အရှင်မြတ်သည် လူသားတို့အား မိမိတို့ကျုးလွန်မိသောအပြစ်တိုင်းသာ အပြစ်ပေးစီရင် တော်မူလျှင် မြေပေါ်၌ သတ္တဝါတစ်စုံတစ်ယောက်မျှကြွင်းကျန်ရစ်တော့မည်မဟုတ်ချေ၊ သို့သော်ပိုင်းခြားသတ်မှတ် ထားတော်မူသောအချိန်နေ့ရက်တိုင်အောင် အပြစ်ဒဏ်ခတ်ခြင်းကို ရွှေ့ဆိုင်းထားတော်မူ၏၊ ထိုအချိန်ကျရောက် လာသောအခါ အလ္လာဟ်အရှင်မြတ်သည် မိမိ၏ ကျေးတော်မျိုးကျွန်တော်မျိုးတို့ အဖြစ်သနစ်ကို အကုန်အစင် သိတော်မူကြောင်းကို သူတို့ဧကန်အမှန်သိကြရမည်။
36|1|၁။	ယာဆင်။
36|2|၂၊၃၊၄။	ပညာအလင်းရောင်တောက်ပနေသောဤကုရ်အာန်ကျမ်းတော်မြတ်ကို အကြောင်းပြု၍ သင်သည် သမ္မာတရား လမ်းတော်ကြီးကို ရရှိသူတမန်တော်များအနက် တစ်ဦးအမှန်အကန်ဖြစ်၏။
36|3|၂၊၃၊၄။	ပညာအလင်းရောင်တောက်ပနေသောဤကုရ်အာန်ကျမ်းတော်မြတ်ကို အကြောင်းပြု၍ သင်သည် သမ္မာတရား လမ်းတော်ကြီးကို ရရှိသူတမန်တော်များအနက် တစ်ဦးအမှန်အကန်ဖြစ်၏။
36|4|၂၊၃၊၄။	ပညာအလင်းရောင်တောက်ပနေသောဤကုရ်အာန်ကျမ်းတော်မြတ်ကို အကြောင်းပြု၍ သင်သည် သမ္မာတရား လမ်းတော်ကြီးကို ရရှိသူတမန်တော်များအနက် တစ်ဦးအမှန်အကန်ဖြစ်၏။
36|5|၅။	ဤကျမ်းတော်မြတ်သည် အနန္တတန်ခိုးတော်အရှင်၊ မဟာဂရုဏာတော်သခင်ချပေးသနားတော်မူသည့် နှုတ် ကပတ်တော်ပေတည်း။
36|6|၆။	မိမိတို့မိဘများလည်း အဆုံးအမမခံရကြ၊ မိမိတို့လည်း တရားတော်ကို အရေးမစိုက်၊ ထိုသူမိုက်တို့အား ဆုံးမသွန်သင်ဖို့ရာ ဤကျမ်းတော်မြတ်ကို ချပေးသနားတော်မူ၏။
36|7|၇။	ဤစကားသည် ထိုသူများအနက် အများအပြားအတွက် မှန်ကန်ပေ၏၊ အဘယ်ကြောင့်ဆိုသော်သူတို့၌ ယုံကြည် ခြင်းသဘောကင်းမဲ့သောကြောင့်ပေတည်း။
36|8|၈။	ငါအရှင်မြတ်သည် သူတို့၏လည်ပင်းတွင် မေးစေ့အထိ မကောင်းကျိုး၊ လည်ထိပ်လည်တောက်များတပ်ဆင် ထားတော်မူ၏၊ ထို့ကြောင့်သူတို့၏ ဦးခေါင်းများသည် မော့နေကြသောကြောင့် သူတို့၌ မြင်နိုင်စွမ်းရှိသော သတ္တိကင်းမဲ့လျက်ရှိနေကြ၏။
36|9|၉။	တဖန်သူတို့ကို ရှေ့မှလည်းကောင်း၊ အမှောင်ထုတံတိုင်းကြီးများဖြင့် ငါအရှင်မြတ်ကာဆီးထားတော်မူ၏၊ အမှောင် ထုဖြင့်လည်း ဖုံးလွှမ်းထားတော်မူ၏၊ ထို့ကြောင့်သူတို့သည် အလင်းမရ၊ မျက်မမြင်ကဲ့သို့ ဖြစ်ရကြ၏။
36|10|၁ဝ။	ထိုသူယုတ်များအား သင်သည် သွန်သင်ဆုံးမသည်ဖြစ်စေ၊ မဆုံးမသည်ဖြစ်စေ၊ မထူးချေ၊ သူတို့သည် မယုံကြည် ကြချေ။
36|11|၁၁။	သင်သည် အဆုံးအမတော်ကို လိုက်နာကျင့်သုံးသောမဟာဂရုဏာတော်အရှင်အား မဖူးမမြင်ရပဲလျက် ကြောက်ရွ့ံ ရိုကျိုးသူကိုသာလျှင် သွန်သင်ပဲ့ပြင်နိုင်၏၊ ထိုသူမြတ်တို့အား အပြစ်လွှတ်တော်မူမည်၊ အောင်ဆုမင်္ဂလာကို ရက်ရောစွာပေးတော်မူမည့်အကြောင်း သတင်းကောင်းမင်္ဂလာကို ပေးလော့။
36|12|၁၂။	ငါအရှင်မြတ်သည် သေသူတို့ကို ရှင်ပြန်ထစေတော်မူ၏၊ သူတို့၏ တင်ကြိုပို့ထားနှင့်သောအမှုအခင်းများနှင့် နောက်တွင် ကျန်ရစ်သောအမှုအခင်းများကိုလည်း ငါသည် မှတ်သားထားတော်မူ၏၊ အရာခပ်သိမ်းကို သက်သေ ခံချက်စာရင်းစာအုပ်ကြီးတွင် အစုံအလင်ရှင်းလင်းစွာရေးသားမှတ်ထားတော်မူ၏။
36|13|၁၃။	အို-တမန်တော်၊ ဤမြို့သူမြို့သားတို့၏ အတ္ထုပ္ပတ္တိကို ဥပမာဆောင်၍ သင်ဟောပြောလော့၊ မှတ်လော့၊ ထို မြို့သို့ တရားဟောပြောရန် တမန်တော်များကြွလာတော်မူ၏။
36|14|၁၄။	ငါသည် ထိုမြို့သူမြို့သားတို့ထံ တမန်တော်နှစ်ပါးကို ရှေးဦးစွာစေလွှတ်တော်မူသောအခါ သူတို့သည် တမန်တော် များကို မယုံကြည်ငြင်းပယ်ကြ၏၊ သို့သော်ငါသည် ထိုတမန်တော်တို့ကို တတိယတမန်တော်အားဖြင့် ဖြည့်တင်း တော်မူ၏၊ သူတို့ဟောပြောကြသည်မှာ အချင်းတို့၊ သင်တို့အား သမ္မာတရားတော်ကို ဟောပြောသွန်သင်ပေး ဖို့ရာ ငါတို့ကို အလ္လာဟ်အရှင်မြတ်စေလွှတ်တော်မူ၏။
36|15|၁၅။	မြို့သူမြို့သားတို့က ပြန်ပြောသည်မှာ သင်တို့သည် ငါတို့ကဲ့သို့ သေမျိုးများသာဖြစ်ကြ၏၊ မဟာကရုဏာတော် အရှင်သည် သင်တို့အား မည်သည့်ဗျာဒိတ်တော်မျှချပေးတော်မမူချေ၊ သင်တို့သည် မဟုတ်မမှန်မုသားစကား ဆိုသူတို့သာတည်း။
36|16|၁၆၊၁၇။	တမန်တော်တို့ပြန်ကြားကြသည်မှာ အသင်တို့အား ဖြောင့်မတ်မှန်ကန်သောတရားတော်ကို ဟောပြောစေခြင်းငှာ ငါတို့ကို စေလွှတ်လိုက်တော်မူ၏၊ ထိုအကြောင်းကို အကျွနု်ပ်တို့၏	အသက်သခင်ကျေးဇူးရှင်ကိုယ်တော်တိုင် သိတော်မူ၏၊ ငါတို့၏ ဝတ္တရားမှာကား အဓိပ္ပါယ်ရှင်းလင်းသည့်ကျမ်းတော်မြတ်ကို ဟောပြောကြေငြာရန်သာ ဖြစ်၏။
36|17|၁၆၊၁၇။	တမန်တော်တို့ပြန်ကြားကြသည်မှာ အသင်တို့အား ဖြောင့်မတ်မှန်ကန်သောတရားတော်ကို ဟောပြောစေခြင်းငှာ ငါတို့ကို စေလွှတ်လိုက်တော်မူ၏၊ ထိုအကြောင်းကို အကျွနု်ပ်တို့၏ အသက်သခင်ကျေးဇူးရှင်ကိုယ်တော်တိုင် သိတော်မူ၏၊ ငါတို့၏ ဝတ္တရားမှာကား အဓိပ္ပါယ်ရှင်းလင်းသည့်ကျမ်းတော်မြတ်ကို ဟောပြောကြေငြာရန်သာ ဖြစ်၏။
36|18|၁၈။	မြို့သားတို့က တဖန်ဆိုကြသည်မှာ ငါတို့ကား သင်တို့ထံမှ ဘေးဘယာကျရောက်မည့်နိမိတ်လက္ခဏာဆိုးကိုသာ မြင်ရ၏၊ သင်တို့သည် မိမိတို့တရားဟောပြောခြင်းကို မရပ်စဲပါလျှင် ငါတို့သည် သင်တို့အား မုချဧကန်ကျောက်ခဲ နှင့်ထုအ့ံ၊ အလွန်ပြင်းထန်သည့်ညှင်းပန်းမှုကို မချွတ်ဧကန်ပြုကြလတ့ံ။
36|19|၁၉။	တမန်တော်တို့ပြန်ချေပြောပြသည်မှာ သင်တို့၏ အတိတ်ဆိုး၊ နိမိတ်ဆိုးများမှာ သင်တို့ကြောင့်သာလျှင် ဖြစ်ပေါ် လာကြ၏၊ သင်တို့အား သမ္မာတရားတော်ကို ပြသသွန်သင်ဆုံးမခြင်းကို သင်တို့သည် မကောင်းဆိုးဝါးသော အတိနိမိတ်ဟု ထင်မှတ်ကြသလော၊ ထိုသို့မဖြစ်နိုင်ချေ၊ သင်တို့သည် မှန်သောတရားတော်ကို အလွန်အကျူး ဖောက်ဖျက်သူများသာတည်း။
36|20|၂ဝ။	ထိုအခါတွင် မြို့စွန်မြို့ဖျားမှ လူတစ်ယောက်သည် အို-အချင်းတို့၊ တမန်တော်တို့စကားကို နားထောင်ကြပါ ကုန်ဟု ဟစ်အော်ကြွေးကြော်လျက် ပြေးလာ၏။
36|21|၂၁။	ထိုလူဆက်လက်ပြောကြားသည်မှာ အချင်းတို့၊ တမန်တော်တို့စကားကို နားထောာင်ကြပါကုန်၊ သူတို့သည် တရားတော်ကို ဟောရခြင်းကြောင့် သင်တို့ထံမှ အခကြေးငွေတစ်စုံတစ်ရာမျှမတောင်းချေ၊ သူတို့သည် တရားမှန် ကို ရရှိသူများသာဖြစ်ကြ၏။
36|22|၂၂။	ငါသည် မိမိကို ဖန်ဆင်းမွေးမြူတော်မူသောအရှင်မြတ်ကို မခဝပ်မကိုးကွယ်လျှင် ငါ၌ ဆင်ခြင်တုံတရားမရှိရာ ရောက်ချေမည်၊ အရှင်မြတ်ထံသို့ သင်တို့အားလုံးသည် ပြန်ကြရမည်သာတည်း။
36|23|၂၃။	ငါသည် အလ္လာဟ်အရှင်မြတ်အစား ဘုရားတုဘုရားယောင်များကို ဝတ်ပြုမည်လော၊ မဟာဂရုဏာတော်အရှင် သည် ငါ့အား ဆင်းရဲဒုက္ခပေးရန် ကြံစည်တော်မူအ့ံ၊ ထိုဘုရားတုများသည် ငါ့ကို တောင်းပန်ကယ်နှုတ်နိုင်မည် မဟုတ်ချေ၊ သူတို့သည် ငါ့ကို ဘေးဥပါဒ်မှ ကယ်တင်နိုင်မည်လည်းမဟုတ်ချေ။
36|24|၂၄။	အလ္လာဟ်အရှင်မြတ်မှတပါး ဘုရားတုများကို ကိုးကွယ်ခဲ့လျှင် ငါသည် ထင်ရှားသောအမှားကြီးကို ပြုမိလတ့ံ။
36|25|၂၅။	ငါ့မှာမူကား သင်တို့အားလုံး၏ အသက်သခင်ကျေးဇူးရှင်အားသာလျှင် ယုံကြည်၏၊ သို့အတွက် ငါ့စကားကို နားထောင်ကြပါကုန်။
36|26|၂၆။	ထိုသူမွန်တို့ထံ ကျလာသောဗျာဒိတ်တော်မှာကား သင်သည် နိဗ္ဗာန်ဥယျာဉ်တော်သို့ ဝင်လော့၊ ထိုသူမြတ် ညည်းတွားသည်မှာ အလို၊ ငါသိသည့်အကြောင်းအရာကို ငါ့အမျိုးသားတို့သိလျှင် ကောင်းလေစွ။
36|27|၂၇။	အကြောင်းမူကားငါ၏ အရှင်သခင်သည် ငါ့ကို အပြစ်မှ ခွင့်လွှတ်တော်မူပြီးလျှင် အရှင်မြတ်ဂုဏ်ပြုတော်မူသော သူတော်ကောင်းတို့၏ ဘောင်တွင်လည်း ငါ့အား သွင်းထားတော်မူပြီ။
36|28|၂၈။	ထိုသူမြတ်သေလွန်ပြီးသည်နောက် သူ၏အမျိုးသားတို့ကို တိုက်ခိုက်ဖို့ရာ ငါအရှင်မြတ်သည် ကောင်းကင်ဘုံမှ စစ်သည်တော်များကို စေလွှတ်တော်မမူချေ၊ သူတို့ကို တိုက်ခိုက်ရန် စစ်ဆင်ဖို့ရာမလိုချေ။
36|29|၂၉။	အလွန်ကြီးမားပြင်းထန်သည့်ပေါက်ကွဲခြင်းကြောင့်သာ သူတို့သည် ပြာအတိဖြစ်လျက် ဆိတ်ဆိတ်ငြိမ်သွားလေ၏။
36|30|၃ဝ။	အို-တမန်တော်၊ အယူမှားသူတို့အတွက် ဝမ်းနည်းဖွယ်ကောင်းပေစွ၊ အကြောင်းမူကား ထိုသူမိုက်တို့ထံ တမန်တော်ရောက်မလာလေမှ၊ ရောက်လာလျှင် သူတို့သည် တမန်တော်ကို မကြည်ညိုမရိုသေမယုံကြည်ပဲ ပျက်ရယ်ပြုကြ၏။
36|31|၃၁။	ထိုသူယုတ်တို့သည် မိမိတို့ကို မဖန်ဆင်းမီအထက်ကျော်ကာလ၌ အဘယ်မျှသောလူမျိုးဆက်ကို ငါအရှင်မြတ် ဖျက်သိမ်းတော်မူသည်ကို မသိကြသလော၊ ဤသေကြေပျက်စီးသွားသူတို့သည် ဤလူမိုက်တို့ထံ ပြန်လာမည် မဟုတ်ချေ။
36|32|၃၂။	သို့သော်ဤလွန်လေပြီးသောလူတိုင်း၊ အားလုံးပင် ငါအရှင်မြတ်၏ မျက်မှောက်တော်သို့ စစ်ကြောစီရင်ဖို့ အလို့ငှာ ဝင်ကြရလိမ့်မည်။
36|33|၃၃။	ထိုသူတို့အနက်ငါအရှင်မြတ်ပြထားတော်မူသောနိမိတ်လက္ခဏာတော်များအနက် တစ်ပါးသောလက္ခဏာတော်မှာ သွေ့ခြောက်သယောင်း၍ နေသောမြေသေမြေဟောင်းများပင်ဖြစ်၏၊ ထိုမြေသေမြေဟောင်းများကို ငါတဖန် ရှင်စေတော်မူ၏၊ ငါသည် ထိုမြေမှ ကောက်ပဲသီးနှံများကို ဖြစ်ထွန်းစေတော်မူ၏၊ ထိုအသီးအနှံတို့ကို သင်တို့မှီဝဲ စားသုံးကြရ၏။
36|34|၃၄။	ထို့အပြင်ပထဝီမြေကြီးပေါ်တွင် စွန်ပလွန်၊ သပြက်စသောဥယျာဉ်များကို ဖန်ဆင်းတော်မူ၏၊ ထိုဥယျာဉ်များတွင် စိမ့်စမ်းရေကို ချောင်းမြောင်းအသွယ်သွယ်တို့တွင် အယဉ်ထွေထွေစီးဆင်းလျက်နေစေ၏၊
36|35|၃၅။ထိုဥယျာဉ်များဖြင့် ကမ္ဘာမြေကြီးကို တန်ဆာဆင်ယင်ထားရခြင်းအကြောင်းမူကား ထိုဥယျာဉ်များမှ ထွက်သောအသီးအနှံ၊ ဝတ်ဆံ ပွင့်ဖူးအထူးထူးကို သူတို့မှီဝဲသုံးစားဖို့ရာ အလို့ငှာဖြစ်၏၊ ထိုသီးနှံပွင့်ဖူးများကို သူတို့ပြုလုပ်နိုင်ကြသည်မဟုတ်၊ ထို့ကြောင့်သူတို့သည် ငါ၏ကျေးဇူးတော်ကို ချီးမွမ်းကြမည်မဟုတ်လော။
36|36|၃၆။	ပထဝီမြေကြီးပေါ်၌ ပေါက်ရောက်သောသစ်ပင်ဝါးပင်များ၊ လူသားတို့နှင့် လူသားတို့မသိသေးသောအခြားအရာ ဝထ္ထုစသည့်အရာခပ်သိမ်းကုန်သောအရာများကို အစုံစုံတွဲဖက်၍ ဖန်ဆင်းတော်မူသောအလ္လာဟ်အရှင်မြတ်သည် စုံလင်တော်မူသောအနန္တဂုဏ်တော်ရှင်ဖြစ်တော်မူ၏။
36|37|၃၇။	ထို့အပြင်သူတို့အတွက် ငါပြထားတော်မူသောတပါးသောနိမိတ်လက္ခဏာတော်မှာ ညဉ့်ဖြစ်၏၊ ငါသည် ညဉ့်မှ နေ့၏ အလင်းရောင်ကို ထုတ်ယူတော်မူလိုက်သည်နှင့်တပြိုင်နက်သူတို့သည် အမှောင်ထုအတွင်းသို့ ကျရောက် သွားကြရ၏။
36|38|၃၈။	ထို့အပြင်နေလည်း ငါပြဋ္ဌာန်းထားသောရာသီအလိုက်သာလျှင် သွားလာဝင်ထွက်ရ၏၊ စင်စစ်အားဖြင့်ယင်းအချက် တော်သည် အနန္တတန်ခိုးတော်သခင်၊ သဗ္ဗညုတဉာာဏ်တော်ရှင်၊ အလ္လာဟ်အရှင်မြတ်၏ စီမံခန့်ခွဲတော်မူခြင်း ဖြစ်၏။
36|39|၃၉။	ငါသည် လအတွက်လည်း သွားလာဝင်ထွက်လှည့်လည်ရန် လမ်းကို သတ်မှတ်ပိုင်းခြားတော်မူ၏၊ လသည် လဆန်းပက္ခ၌ တရွေ့ရွေ့ကြီး၍ လဆုတ်ပက္ခ၌ တရွေ့ရွေ့ငယ်ပြီးလျှင် စွန်ပလွံကိုင်းခြောက်ပမာဖြစ်သွား၏။
36|40|၄၀။ နေသည် ရာသီစက်ဝန်းတွင် ကူးပြောင်းသွားလာရာ၌ လကို မှီအောင် လိုက်ခွင့်မရှိချေ၊ ညဉ့်သည်လည်း နေ့ကို ကျော်လွန်သွားနိုင်ခွင့်မရှိချေ၊ ထိုနေ့နှင့်လစသည့်ကောင်းကင်တန်ဆာတို့သည် အလ္လာဟ်အရှင်မြတ် ပညတ်ထားတော်မူသောနည်းဥပဒေသအတိုင်းသာလျှင် မိမိတို့စက်ဝန်းအတွင်းတွင် လူးလာပြန်ခတ်သွားလာ နေကြရ၏။
36|41|၄၁။	ထို့အပြင်သူတို့အတွက် ငါ၏တပါးသောနိမိတ်လက္ခဏာတော်မှာ လူသား၏အဆက်အနွယ်များကို သက်ရှိသက်မဲ့ အစာရိက္ခာပြည့်နှက်စွာပါရှိသောသင်္ဘောထက်သို့ တက်စေ၍ သူတို့အား ကမ္ဘာမြေကြီးကို ရေလွှမ်းမိုးစဉ်အခါဝယ် ငါယူဆောင်ကယ်တင်တော်မူ၏။
36|42|၄၂။	ထို့အပြင်ငါသည် သူတို့စီးနင်းစေဖို့ရာ ထိုသင်္ဘောကဲ့သို့ လှေငယ်တက်ငယ်များကို ပြုပြင်ဖန်ဆင်းထားတော်မူ၏။
36|43|၄၃၊၄၄။	အကယ်၍ငါသည် အလိုတော်ရှိက သူတို့ကို ရေတွင် နစ်မြုပ်နစ်မွန်းစေနိုင်၏၊ ထိုအခါသူတို့၏ မြည်တမ်းငိုကြွေး ခြင်းကို ကြားမည့်သူ၊ သူတို့ကို ကယ်ဆယ်စောင်မမည့်သူဟူ၍ တစ်ဦးတစ်ယောက်မျှရှိမည်မဟုတ်ချေ၊ ငါ၏ ဂရုဏာတော်မှတပါး သူတို့ကို မည်သူမျှ ဤရေဘေးမှ မကယ်နှုတ်နိုင်ချေ၊ သူတို့အား သတ်မှတ်ပိုင်းခြားထား တော်မူသောရက်တိုင်အောင် လောကီစည်းစိမ်ကို ခံစားစေတော်မူ၏။
36|44|၄၃၊၄၄။	အကယ်၍ငါသည် အလိုတော်ရှိက သူတို့ကို ရေတွင် နစ်မြုပ်နစ်မွန်းစေနိုင်၏၊ ထိုအခါသူတို့၏ မြည်တမ်းငိုကြွေး ခြင်းကို ကြားမည့်သူ၊ သူတို့ကို ကယ်ဆယ်စောင်မမည့်သူဟူ၍ တစ်ဦးတစ်ယောက်မျှရှိမည်မဟုတ်ချေ၊ ငါ၏ ဂရုဏာတော်မှတပါး သူတို့ကို မည်သူမျှ ဤရေဘေးမှ မကယ်နှုတ်နိုင်ချေ၊ သူတို့အား သတ်မှတ်ပိုင်းခြားထား တော်မူသောရက်တိုင်အောင် လောကီစည်းစိမ်ကို ခံစားစေတော်မူ၏။
36|45|၄၅။	ထိုသူတို့အား အချင်းတို့၊ သင်တို့ကို အလ္လာဟ်အရှင်မြတ်သနားစောင့်ရှောက်ချီးမြှောက်စေခြင်းငှာ သင်တို့သည် မိမိတို့ရှေ့တွင် တင်ကြိုပို့နှင့်သောအမှုအခင်းများကိုသော်လည်းကောင်း၊ မိမိတို့နောက်တွင် ကျန်ရစ်ခဲ့မည့် အမှုအခင်းမျာကိုသော်လည်းကောင်း၊ ကြောက်ရွံ့ကြလော့ဟု ဆုံးမပြောဆိုသောအခါ သူတို့သည် နားမထောင်၊ ကျောပေးကြ၏။
36|46|၄၆။ ထိုသူတို့သည် သူတို့၏အရှင်သခင်၏ တန်ခိုးနိမိတ်လက္ခဏာတော်များအနက် တစ်ပါးပါးသောလက္ခဏာတော် ပေါ်ပေါက်လာလျှင် ထိုသူယုတ်တို့သည် ထိုနိမိတ်လက္ခဏာတော်ကို ကျောခိုင်းသွားကြ၏။
36|47|၄၇။	ထို့အပြင်ထိုသူတို့အား အချင်းတို့၊ သင်တို့၏ ကျေးဇူးတော်သခင်ချပေးသနားတော်မူသောစည်းစိမ်ဥစ္စာများ မှ ပေးကမ်းစွန့်ကြဲကြလော့ဟု ပြောသောအခါ အယူလွဲသူတို့က အယူမှန်သူတို့အား ပြန်ပြောကြသည်မှာ အကြင်သူတို့ကို အလ္လာဟ်အရှင်မြတ်အလိုတော်ရှိပါလျှင် ကျွေးမွေးနိုင်ပါလျက် ထိုသူတို့ကို ငါတို့ကျွေးမွေး ရမည်လော၊ သင်တို့၏အယူဝါဒသည် အမှားကြီးမှားပေစွ။
36|48|၄၈။ တဖန်ထိုသူမိုက်တို့မေးမြန်းကြသည်မှာ သင်တို့သည် အမှန်စကားကိုဆိုလျှင် ကတိထားတော်မူသောစစ်ကြော စီရင်မည့်နေ့တော်ကြီး မည်သည့်အခါကျရောက်မည်နည်း။
36|49|၄၉။	ထိုသူယုတ်တို့သည် ပြင်းထန်သောပေါက်ကွဲခြင်းကိုသာ စောင့်ဆိုင်းနေကြသည်၊ ထိုပေါက်ကွဲခြင်းသည် သူတို့ အား အချင်းချင်းငြင်းခုံနေကြစဉ်တွင် ရုတ်တရက်ထိခိုက်လတ့ံ။
36|50|၅၀။	ထိုအခါသူတို့သည် မိမိတို့အမှုအခင်များကို သေတမ်းစာရေးလျက် ထုခွဲပေးကမ်းရန်သော်လည်းကောင်း၊ ဆွေမျိုး သားချင်းထံ ပြန်ရန်သော်လည်းကောင်း၊ အခွင့်အရေးရမည်မဟုတ်ချေ။
36|51|၅၁။	တံပိုးမှုတ်လတံ့၊ မှုတ်လိုက်သည်နှင့်တပြိုင်နက်သင်္ချိုင်းမှ သူသေအပေါင်းတို့သည် သူတို့၏ အရှင်သခင်ထံ လျင်မြန်စွာပြေးလာကြရလိမ့်မည်။
36|52|၅၂။	ထိုအခါသူတို့ညည်းညူမြည်တမ်းကြမည်မှာ ငါတို့သည် ပျက်စီးဆုံးရှုံးခြင်းသို့ ရောက်လေစွ၊ ငါတို့ကို ငြိမ်သက်စွာ အိပ်နေရာမှ အဘယ်သူသည် ထစေပါသနည်း၊ အသံတစ်ခုက ပြန်ပြောသည်မှာ ဤဟာသည် မဟာဂရုဏာ တော်ရှင်အလ္လာဟ်အရှင်မြတ်ကတိသစ္စာထားတော်မူသောရှင်ပြန်ထမြောက်ခြင်းပေတည်း၊ တမန်တော်တို့၏ ဟောပြောချက်သည် မှန်ပေစွ။
36|53|၅၃။	ဤသို့ရှင်ပြန်ထမြောက်စိမ့်သောငှာ တံပိုးတစ်ကြိမ်သာမှုတ်၏၊ တံပိုးတစ်ကြိမ်မှုတ်ခါမျှနှင့် သေသူအားလုံးတို့သည် ရှင်ပြန်ထမြောက်၍ ငါအရှင်မြတ်မျက်မှောက်တော်သို့ ဝင်ကြရ၏။
36|54|၅၄။	ထို့အပြင်ထိုနေ့တော်ကြီး၌ မည်သည့်ဝိညာဉ်ကိုမျှ မတရားခံစားစေမည်မဟုတ်ချေ၊ သင်တို့အား မိမိတို့ပြုကျင့် ခဲ့သောကောင်းကျိုးဆိုးပြစ်များအလျောက်သာလျှင် ပြန်ပေးလတ့ံ။
36|55|၅၅။ အကယ်စင်စစ်နိဗ္ဗာန်ဥယျာဉ်တော်ကို ဝင်ရသူသည် ထိုနေ့တော်ကြီး၌ မိမိတို့ပြုလုပ်သမျှတွင် မြူးတူးပျော်ရွှင် ကြရလတ့ံ။
36|56|၅၆။	သူတို့နှင့် သူတို့၏မိန်းမတို့သည် သစ်ပင်အုပ်များ၏ အေးမြသောအရိပ်အာဝါသအောက်၌ ဂုဏ်ကျက်သရေ မင်္ဂလာရှိသောပလ္လင်များပေါ်တွင် လဲလျောင်းစံစားနေရကြလတ့ံ။
36|57|၅၇။	ထိုဥယျာဉ်တော်တွင် သူတို့မှီဝဲစားသုံးရန်အတွက် သစ်သီးသစ်ဥအမျိုးမျိုးရှိလတ့ံ၊ သူတို့သည် မိမိလိုရာဟူသမျှကို ရရှိကြလတ့ံ။
36|58|၅၈။	ငြိမ်သက်စေကုန်၊ အနန္တကောင်းကြီးမင်္ဂလာတော်သခင်၏ နှုတ်ဆက်နှုတ်ကပတ်တော်တည်း။
36|59|၅၉။	ထို့အပြင် အို--ငရဲသားအပေါင်းတို့၊ ဤနေ့တွင် နင်တို့သီးခြားနေကြလော့။
36|60|၆၀။	အို-အာဒမ်၏ သားမြေးအပေါင်းတို့၊ နင်တို့၏ ရန်သူဟု အတိအလင်းကြေငြာထားသောရှိုင်တန်မာရ်နတ်ကို မခဝပ်မကိုးကွယ်ကြကုန်လင့်ဟု ငါအရှင်မြတ်သည် နင်တို့အား ပညတ်တော်မူသည်မဟုတ်လော။
36|61|၆၁။	ထို့အပြင်ငါ့အား ခဝပ်ကိုးကွယ်ကြကုန်လော့၊ ထိုကိုးကွယ်ခြင်းသာလျှင် လမ်းမှန်ဖြစ်ကြောင်းကို ဗျာဒိတ်ချပေး တော်မူသည်မဟုတ်လော။
36|62|၆၂။	သို့သော်ရှိုင်တန်မာရ်နတ်သည် နင်တို့အနက် အမြောက်အမြားသောသူတို့ကို လမ်းမှားသို့ လှည့်ဖြားပို့ဆောင် လေ၏၊ ထိုဖျားယောင်းခြင်းသည် နင်တို့မသိမမြင်ကြသလော။
36|63|၆၃။	နင်တို့အား အထပ်ထပ်ခြိမ်းခြောက်ဟောပြောခဲ့သည့်ငရဲသည်ကား ဤအရာပင်တည်း။
36|64|၆၄။	နင်တို့သည် သမ္မာတရားတော်ကို စွဲစွဲမြဲမြဲငြင်းဆန်ပယ်ရှားသောကြောင့် ယနေ့ငရဲမီးကို ဖက်ကြလော့။
36|65|၆၅။	ထိုနေ့တော်ကြီး၌ လူသားတို့၏ပါးစပ်များကို ချိတ်တံဆိပ်ရိုက်နှိပ်ပိတ်ထားလတ့ံ၊ သို့သော်သူတို့၏ လက်များက ငါအရှင်မြတ်အား လျှောက်ထားကြလတ့ံ၊ ခြေများကလည်း လူသားတို့ပြုလုပ်သမျှကို သက်သေခံကြလတ့ံ။
36|66|၆၆။	ငါသည် အလိုတော်ရှိလျှင် လူသားတို့၏ မျက်စိများကို ဧကန်အမှန်ထုတ်ယူပစ်ခဲ့လတ့ံ၊ ထိုအခါသူတို့သည် လမ်းူကို မမြင်၊ စမ်းတဝါးဝါးရှာလျက် ပြေးကြရလတ့ံ၊ သို့သော်သူတို့သည် အဘယ်နည်းအားဖြင့်မြင်နိုင်အ့ံနည်း။
36|67|၆၇။	ထို့အပြင်ငါသည် အလိုတော်ရှိလျှင် လူသားတို့ကို မိမိတို့နေရာမှ မလှုပ်မရှားမရွေ့မပြောင်းနိုင်သည့်ဘဝသို့ ပြောင်းလဲစေခဲ့လတ့ံ၊ ထိုအခါသူတို့သည် သွားလာလှုပ်ရှားခြင်းကို မပြုလုပ်နိုင်ချေ၊ ဒုစရိုက်မှုများကိုလည်း ကျူးလွန်မည်မဟုတ်ချေ။
36|68|၆၈။	ငါသည် မည်သူ့ကိုမဆို အသက်အရွယ်ကြီးရင့်အိုမင်းအောင် ထားတော်မူလျှင် ထိုသူအား သဘာဝအတိုင်း ခွန်အားနည်းပါးသောအဖြစ်သို့ ရောက်အောင် ငါပြန်လှည့်တော်မူ၏၊ သို့ပါလျက် သူတို့သည် ငါ၏ အနန္တ တန်ခိုးတော်ကို အဘယ်ကြောင့်စဉ်းစားဆင်ခြင်သိမြင်ခြင်းမရှိကြသနည်း။
36|69|၆၉။	ငါသည် တမန်တော်မုဟမ္မဒ်အား လင်္ကာရေးအတတ်ပညာကို သင်ကြားပြသတော်မမူချေ၊ ထိုပညာသည် တမန်တော်နှင့် သင့်တင့်လျောက်ပတ်ခြင်းမရှိချေ၊ ဤကျမ်းတော်မြတ်ကား အခြားမဟုတ်၊ ဆုံမသြဝါဒဓမ္မနှင့် ကြေငြာထင်ရှားအဓိပ္ပါယ်နက်နဲလှသောကုရ်အာန်ဒေသနာတော်ကြီးသာတည်း။
36|70|၇၀။	ကျမ်းမြတ်ကုရ်အာန်ကို ထုတ်ပြန်ချပေးသနားတော်မူရသည့်အကြောင်းရင်းကား စိတ်နှလုံးရှင်၊ ယုံကြည်သူ အပေါင်းတို့ကို ဆုံးမပဲ့ပြင်ဟောပြောစိမ့်သော်ငှာလည်းကောင်း၊ သူသေအလား သမ္မာတရားတော်ကို မယုံကြည် ငြင်းဆန်သူမိစ္ဆာဒိဋ္ဌိအားလုံးတို့အပေါ်၌ ငရဲအပြစ်ဒဏ်ထိုက်ကြောင်း ထင်ရှားစေသောသက်သေခံချက်ဖြစ်စိမ့် သောငှာလည်းကောင်း၊ ဤအကြောင်းနှစ်ပါးကြောင့် ကျမ်းမြတ်ကုရ်အာန်ကို ငါချပေးသနားတော်မူ၏။
36|71|၇၁။	ငါသည် မိမိတန်ခိုးတော်ဖြင့် ဖန်ဆင်းတော်မူသောအရာဝထ္ထုများအနက် လူသားတို့အဖို့ သူတို့စိုးပိုင်သည့်ခြေ လေးချောင်းရှိ တိရိစ္ဆာန်များကို ဖန်ဆင်းပေးသနားတော်မူသည်ကို သူတို့သည် အဘယ်ကြောင့်စဉ်းစားဆင်ခြင် သိမြင်ခြင်းမရှိသနည်း။း
36|72|၇၂။	ထို့အပြင်ငါသည် ထိုတိရိစ္ဆာန်များကို လူသားတို့ခိုင်းစေသုံးစွဲနိုင်ဖို့ရာ စီရင်ပေးတော်မူ၏၊ သူတို့သည် ထိုတိရိစ္ဆာန် များအနက် အချို့ကို စီးနင်းကြရသည်၊ အချို့ကို စားသုံးကြရသည်။
36|73|၇၃။	ထို့အပြင်လူသားတို့သည် ထိုတိရိစ္ဆာန်များမှ အခြားများမြောင်သောအကျိုးစီးပွားကိုလည်း ရရှိကြ၏၊ သောက် စရာနို့ရည်ကိုလည်း ရရှိကြ၏၊ သူတို့သည် ငါ၏ ကျေးဇူးတော်ကို အဘယ်ကြောင့်မချီးမွမ်းကြသနည်း။
36|74|၇၄။	သို့သော်သူတို့သည် မိမိတို့အား စောင့်ရှောက်မည်ဟု မျှော်လင့်ခြင်းနှင့် အလ္လာဟ်အရှင်မြတ်မှတပါး ဘုရားတု ဘုရားယောင်တို့ကို ဆည်းကပ်ကိုးကွယ်ကြ၏။
36|75|၇၅။	ထိုဘုရားတိုတို့၌ မိမိတို့ကိုးကွယ်သည့်အယူမှားသူတို့အား စောင့်ရှောက်ရန် တန်ခိုးအာဏာမရှိချေ၊ ထိုအယူလွဲသူ များသည် ဘုရားတုဘုရားယောင်တို့နှင့်တကွ ငါ၏ရာဇပလ္လင်တော်ရှေ့သို့ စစ်ကြောအစီရင်ခံဖို့ရာ ဝင်ကြရလတ့ံ။
36|76|၇၆။	အို-တမန်တော်၊ ထိုမိစ္ဆာဒိဋ္ဌိတို့ ပုတ်ခတ်ထိပါးပြောဆိုသောစကားရပ်များကြောင့် သင်သည် စိတ်နှလုံးမချမ်း မသာမညှိုးငယ်လင့်၊ အမှန်ကိုဆိုသော် ငါသည် ထိုသူယုတ်တို့၏ စိတ်နှလုံးတွင် လျှို့ဝှက်ထားသောအရာများကို လည်းကောင်း ထုတ်ပြောဆိုသောအရာများကိုလည်းကောင်း အကြွင်းမဲ့သိတော်မူ၏။
36|77|၇၇။	ငါသည် လူသားတို့အား ကလကရေကြည်မှ ဖန်ဆင်းတော်မူသည်ကို သူမမြင်သလော၊ သို့သော်သူ့ကို ကြည့်ရှု လော့၊ သူသည် ငါ့အား ထင်ထင်ရှားရှားရန်မူချေ၏။
36|78|၇၈။	ထို့အပြင်ထိုသူမိုက်တို့သည် ငါ့အား ငါဖန်ဆင်းတော်မူသောအရာဝထ္ထုများနှင့် မနှိုင်းယှဉ်အပ်သော်လည်း ဆိုးသွမ်း သောနှိုင်းယှဉ်မှုကို ပြုဘိ၏၊ ဤသူယုတ်သည် မိမိကို မည်သည်မှ မည်သို့ဖန်ဆင်းတော်မူသည်ကို မေ့လျော့ ပြီးလျှင် မေးမြန်းသည်မှာ ဆွေးမြေ့ဟောင်းမြင်းသောအရိုးများကို အဘယ်သူသည် ရှင်ပြန်ထမြောက်စေနိုင် အ့ံနည်း။
36|79|၇၉။	အို-တမန်တော်၊ ဟောပြောလော့၊ ထိုအရိုးများကို အစကနဦးတွင် ဖန်ဆင်းတော်မူထသောအလ္လာဟ်အရှင် မြတ်သည် ၎င်းတို့ကို တဖန်အသက်သွင်းတော်မူမည်၊ အကြောင်းမူကားအရှင်မြတ်သည် ဖန်ဆင်းပြုပြင်ခြင်း အပေါင်းတို့၌ အတိုင်းထက်အလွန်ကျွမ်းကျင်တော်မူ၏။
36|80|၈၀။	အရှင်မြတ်သည် သင်တို့အသုံးပြုရန် လတ်ဆတ်စိမ်းစိုသောသစ်ပင်မှ မီးကို ဖန်ဆင်းတော်မူ၏၊ ထိုအခါသင် တို့သည် ၎င်းမီးနှင့်ပင် မိမိတို့မီးများကို မွှေးကြရ၏။
36|81|၈၁။	ကောင်းကင်ဘုံနှင့် ကမ္ဘာမြေကြီးအလုံးစုံကို ဖန်ဆင်းတော်မူသောအလ္လာဟ်အရှင်မြတ်သည် လူကဲ့သို့အသေး အဖွဲကို ဖန်ဆင်းခြင်းငှာစွမ်းနိုင်သည်မဟုတ်လော၊ မုချဧကန်အမှန်ပင်စွမ်းနိုင်တော်မူ၏၊ အကြောင်းမူကား အရှင်မြတ်သည် သဗ္ဗညုတဉာာဏ်တော်ရှင်၊ အတိုင်းထက်အလွန်ကြီးကျယ်မြင့်မြတ်တော်မူသောအရှင်၊ အရာခပ်သိမ်းကုန်တို့ကို ဖန်ဆင်းနိုင်တော်မူသောအရှင်ဖြစ်တော်မူ၏။
36|82|၈၂။	အကယ်စင်စစ် အလ္လာဟ်အရှင်မြတ်သည် တစ်စုံတစ်ခုကို ကြံတော်မူခဲ့ပါလျှင် ထိုအရာအား ဖြစ်စေဟုသာ ဗျာဒိတ်တော်ချတော်မူ၏၊ ထိုအခါထိုအရာသည် ဖြစ်ပေါ်လာ၏။
36|83|၈၃။	မိုးကောင်းကင်နှင့် ကမ္ဘာမြေကြီးကို စိုးပိုင်တော်မူသောအလ္လာဟ်အရှင်မြတ်သည် ကုံလုံမွန်မြတ် အ့ံချီးမဆုံး ဖြစ်တော်မူ၏၊ သင်တို့အားလုံးသည် အရှင်မြတ်အထံတော်သို့ ပြန်လာကြရမည်သာတည်း။
37|1|၁။	စီတန်းနေသောသူတို့။
37|2|၂။	တဖန်ရှိုင်တန်မိုက်ကို ငေါက်ငမ်းမောင်းနှင်ထုတ်ပစ်သောသူတို့။
37|3|၃။	တဖန်တရားသံဝေဂရရာရကြောင်း ကျမ်းမြတ်ကုရ်အာန်ကို ဖတ်ရွတ်လေ့လာသောသူတို့၊ ဤသူအပေါင်းကို စဉ်းစားဆင်ခြင်လျက် ငါအရှင်မြတ်၏ တန်ခိုးတော်၊ ဂုဏ်တော်ကို အောက်မေ့သတိရကြလော့။
37|4|၄။	မှတ်သားကြလော့၊ သင်၏အရှင်သခင်သည် တစ်ဆူတည်းအထီးထီးတည်တော်မူ၏။
37|5|၅။	အရှင်မြတ်သည် မိုးမြေနှင့် မိုးမြေစပ်ကြား ရှိရှိသမျှတို့၏ အရှင်သခင်၊ နေ့ထွက်ပေါ်လာရသောစက်ဝန်း၏ အရှင်သခင်ဖြစ်တော်မူ၏။
37|6|၆။	မှတ်သားကြလော့၊ ငါအရှင်မြတ်သည် ကမ္ဘာမြေပြင်နှင့်အနီးဆုံးသောမိုးကောင်းကင်ကို နေလနက္ခတ်တာရာ တို့ဖြင့် တန်ဆာဆင်ထားတော်မူ၏။
37|7|၇။	ထောင်ထားခြားနားသောမာရ်နတ်၏ နှောက်ယှက်ခြင်းမှ ကင်းလွတ်အောင် မိုးကောင်းကင်ကို ကာကွယ်စောင့် ရှောက်ထားတော်မူ၏။
37|8|၈။	ထို့ကြောင့်ရှိုင်တန်မာရ်နတ်နှင့် ၎င်း၏ ဘက်တော်သားတို့သည် ကောင်းကင်ဘုံအထပ်ထပ်၌ ကောင်းကင်တမန် တော်အကြီးအကဲတို့ပြောဆိုဆွေးနွေးသည်ကို အလျင်းနားမထောင်ရကြချေ၊ အကြောင်းမူကား ထိုနတ်မိုက် တို့အား လေးဖက်လေးတန်အဘက်ဘက်မှ မီးလက်နက်တို့ဖြင့် ပစ်ခတ်ခြင်းကြောင့်ဖြစ်၏။
37|9|၉။	ထို့အပြင်၎င်းမာရ်နတ်တို့သည် အပေါင်းအဖော်မရှိ၊ သပိတ်မှောက်ခြင်းခံရပြီးလျှင် ငရဲမီးထဲတွင် အမြဲလောင်ကျွမ်း ရသူများဖြစ်ကြ၏။
37|10|၁ဝ။	မည်သည့်မာရ်နတ်မဆို တခါတရံတိတ်တဆိတ်ကောင်းကင်သို့ ခိုးတက်လာပြီးလျှင် ကောင်းူကင်တမန်တို့၏ ဆွေးနွေးပွဲကို နာအာရုံခံမည်ရှိရာ အရှိန်အလျှံရဲရဲညီသောမီးလက်နက်တို့သည် ၎င်း၏နောက်က ထက်ချပ်မကွာ လိုက်ပါ၍ ဖွဲပြာဖြစ်အောင် ကျွမ်းလောင်ပျက်စီးစေ၏။
37|11|၁၁။	အို-တမန်တော်၊ မိစ္ဆာဒိဋ္ဌိတို့အား မေးလော့၊ ဟယ်-အချင်းတို့၊ သင်တို့ကို ဖန်ဆင်းခြင်းက သာလွန်ခဲယဉ်း သလော၊ သို့မဟုတ်ကောင်းကင်မိုးမြေနက္ခတ်တာရာတို့ကို ဖန်ဆင်းခြင်းက သာလွန်ခဲယဉ်းသလော၊ မှတ်သား ကြလော့၊ ငါအရှင်မြတ်သည် သူတို့ကို ရွှံ့မြေစေးမှ ဖန်ဆင်းတော်မူ၏။
37|12|၁၂။	အို-တမန်တော်၊ အမှန်ကိုဆိုသော် သင်သည် သူတို့ပြက်ချော်ပြောင်လှောင်သောအခါ အ့ံသြမိ၏။
37|13|၁၃။	ထို့အပြင်သူတို့သည် သမ္မာတရားတော်ကို ကြားနာရသောအခါ ဂရုမစိုက်မထီမဲ့မြင်ပြုကြ၏။
37|14|၁၄။	ထို့အပြင်သူတို့သည် နိမိတ်လက္ခဏာအ့ံဖွယ်တော်တစ်ပါးပါးကို မြင်ရသောအခါ ပြက်ချော်ပြောင်လှောင်ဖို့ရာ ကြိုးစားကြ၏။
37|15|၁၅။	ထို့အပြင်သူတို့က ကြည့်ကြလော့၊ ဤအရာသည် မျက်လှည့်အတတ်သာတည်းဟု ဆိုကြ၏။
37|16|၁၆။	ထို့အပြင်သူတို့က ငါတို့သည် အနိစ္စရောက်၍ ဖုံမှုန့်နှင့် အရိုးများသာဖြစ်ပြီးနောက် တဖန်ရှင်ရဦးမည်လော။
37|17|၁၇။	ထို့အပြင်ငါတို့၏ မိဘဘိုးဘွားတို့လည်း ရှင်ပြန်ထမြောက်ရဦးမည်လောဟု မေးကြ၏။
37|18|၁၈။	အို-တမန်တော် ဟောကြားလော့၊ ဟယ်-သူမိုက်တို့၊ သင်တို့နှင့်တကွသင်တို့၏ မိဘဘိုးဘွားသူဟောင်းအားလုံး ပင် အမှန်ရှင်ပြန်ထမြောက်ကြရဦးမည်၊ သင်တို့သည် အရှက်တကွဲရှုံ့ချခြင်းကို ခံရကြလတ့ံ။
37|19|၁၉။	အလွန်ကြီးမားသောအသံကြီးမြည်ဟည်းလာသည်နှင့်တပြိုင်နက် သူတို့ဒိဋ္ဌိမြင်ရ၍။
37|20|၂ဝ။	ငါတို့အမှန်ပျက်စီးဆုံးရှုံးရလေစွ၊ ယနေ့မူကား တရားစီရင်တော်မူသောနေ့တော်ကြီးတည်းဟု ညည်းညူကြ၏။
37|21|၂၁။	ဤနေ့ကား အမှန်နှင့်အမှား၊ ယုတ်မြတ်နှစ်ပါးခွဲခြားသည့်နေ့တော်ကြီးတည်း၊ သင်တို့သည် ဤနေ့တော်ကြီးကို မယုံမကြည်ငြင်းခုံလေ့ရှိခဲ့ကြ၏။
37|22|၂၂၊၂၃၊၂၄။ ထို့အပြင်ကောင်းကင်တမန်တော်ထံသို့ ပြစ်မှုကျူးလွန်သူခဲ့သူများ၊ သူတို့၏ ဇနီးမိန်းမများ၊ အလ္လာဟ်အရှင် မြတ်မှတပါး သူတို့ကိုးကွယ်ခဲ့သောဘုရားတုဘုရားယောင်များအားလုံးကို စုရုံး၍ ငရဲလမ်းကို ညွှန်ပြကြလော့၊ သူတို့ကို စစ်ကြောစီရင်ဖို့ရာ ရပ်တန့်၍ ထားကြလော့ဟု ဗျာဒိတ်တော်လာ၏၊
37|23|၂၂၊၂၃၊၂၄။ ထို့အပြင်ကောင်းကင်တမန်တော်ထံသို့ ပြစ်မှုကျူးလွန်သူခဲ့သူများ၊ သူတို့၏ ဇနီးမိန်းမများ၊ အလ္လာဟ်အရှင် မြတ်မှတပါး သူတို့ကိုးကွယ်ခဲ့သောဘုရားတုဘုရားယောင်များအားလုံးကို စုရုံး၍ ငရဲလမ်းကို ညွှန်ပြကြလော့၊ သူတို့ကို စစ်ကြောစီရင်ဖို့ရာ ရပ်တန့်၍ ထားကြလော့ဟု ဗျာဒိတ်တော်လာ၏၊
37|24|၂၂၊၂၃၊၂၄။ ထို့အပြင်ကောင်းကင်တမန်တော်ထံသို့ ပြစ်မှုကျူးလွန်သူခဲ့သူများ၊ သူတို့၏ ဇနီးမိန်းမများ၊ အလ္လာဟ်အရှင် မြတ်မှတပါး သူတို့ကိုးကွယ်ခဲ့သောဘုရားတုဘုရားယောင်များအားလုံးကို စုရုံး၍ ငရဲလမ်းကို ညွှန်ပြကြလော့၊ သူတို့ကို စစ်ကြောစီရင်ဖို့ရာ ရပ်တန့်၍ ထားကြလော့ဟု ဗျာဒိတ်တော်လာ၏၊
37|25|၂၅။	အလ္လာဟ်အရှင်မြတ်က ဟယ်-မိစ္ဆာမိုက်အပေါင်းတို့၊ သင်တို့သည် ယခုအခါတစ်ယောက်ကို တစ်ယောက် မထောက်ပံမကယ်ဆယ်နိုင်လောက်အောင် အဘယ်အဖြစ်သို့ ဆိုက်ရောက်နေကြသနည်းဟု မေးတော်မူ၏။
37|26|၂၆။	ထိုနေ့တော်ကြီး၌ သူတို့သည် မာနမကြီးပဲ ညှိုးငယ်ကျိုးနွံသောစိတ်ဖြင့် ဦးညွှတ်ချ၍ အမိန့်တော်ကို နာယူကြ၏။
37|27|၂၇။	ထို့အပြင်သူတို့အနက် အချို့က အချို့အပါးသို့ ချဉ်းကပ်၍ အချင်းချင်းမေးမြန်းပြောဆိုကြ၏။
37|28|၂၈။ မေးမြန်းပုံမှာ မိတ်ဆွေတို့၊ သင်တို့သည် ငါတို့ထံ မကြာခဏလာ၍ ငါတို့လမ်းမှားရောက်အောင် သွေးဆောင် လှည့်ဖြားလေ့ရှိခဲ့ကြ၏။
37|29|၂၉။ အချို့သူမိုက်တို့က တုံ့ပြန်ချေဆိုသည်မှာ ဟယ်-အချင်းတို့၊ ငါတို့ဖျားယောင်းသွေးဆောင်ခြင်းကို မပြုချေ၊ သို့သော်သင်တို့သည် မိမိအလိုအလျောက်မယုံကြည်သူများဖြစ်ကြ၏။
37|30|၃ဝ။	ငါတို့သည် သင်တို့အပေါ်၌ သြဇာမညောင်းချေ၊ သို့သော်သင်တို့သည် မိမိစိတ်အလိုကို လိုက်သောသူများ ဖြစ်ကြ၏။
37|31|၃၁။	ယခုမူကားငါတို့၏ အရှင်သခင်၏ ဗျာဒိတ်တော်သည် ငါတို့အတွက် ပြည့်စုံတော်မူပြီ၊ စင်စစ်အားဖြင့်ငါတို့သည် အပြစ်ဒဏ်၏ အရသာကို မြိန်ရှက်စွာမြည်းရဖို့နီးလာပြီ။
37|32|၃၂။	ယင်းသို့ငါတို့သည် သင်တို့အား လမ်းမှားသို့ သွေးဆောင်ခဲ့လေ၏၊ အမှန်မှာ ငါတို့ကိုယ်ကပင် လမ်းမှားရောက်နေ သူများဖြစ်ကြသည်။
37|33|၃၃။	မှတ်သားကြလော့၊ ထိုနေ့တော်ကြီး၌ သူတို့သည် အပြစ်ဒဏ်တော်ကို အတူတကွခံစားကြရ၏။
37|34|၃၄။	မှတ်သားကြလော့၊ ငါအရှင်မြတ်သည် အပြစ်ရှိသူများကို ယင်းကဲ့သို့စီရင်တော်မူ၏။
37|35|၃၅။	အကြောင်းမူကားသူတို့သည် အလ္လာဟ်အရှင်မြတ်မှတပါး အခြားအရှင်သခင်မရှိချေဟု ဟောကြားသောအခါ မယုံကြည်မထီလေးစားပြုကြ၏။
37|36|၃၆။	ထို့အပြင်မေးကြသည်မှာ လင်္ကာဆရာအရူးတစ်ယောက်အတွက်ကြောင့် ငါတို့သည် မိမိတို့မိရိုးဖလာဘုရားများကို စွန့်ပစ်ကြမည်လော။
37|37|၃၇။	စင်စစ်အားဖြင့် တမန်တော်သည် သမ္မာတရားတော်ကို ယူဆောင်လာ၏၊ သူ့ထက်အလျင်ပွင့်တော်မူသောတမန် တော်များကိုလည်း တမန်တော်အစစ်ဟု ထောက်ခံ၏။
37|38|၃၈။ မှတ်သားကြလော့၊ သင်တို့သည် ယခုအလွန်ပြင်းပြနာကျင်ဖွယ်သောအပြစ်ဒဏ်၏အရသာကို မြိန်ရှက်စွာမြည်း ကြလော့။
37|39|၃၉။	သင်တို့ပြုကျင့်ခဲ့သောအမှုများမှအပ အခြားအမှုအတွက် သင်တို့ကို လက်စားချေတော်မူသည်မဟုတ်ချေ။
37|40|၄ဝ။	သို့သော်အလ္လာဟ်အရှင်မြတ်အား စိတ်နှလုံးအကြွင်းမဲ့ကိုးကွယ်သော ကျေးတော်မျိုး ကျွန်တော်မျိုးတို့မူကား ယင်းသို့အပြစ်ဒဏ်မခံစားရပေ။
37|41|၄၁။	သူတို့အဖို့အရာ ထင်ရှားကျော်ဇောသောဘောဇဉ်ရိက္ခာအသင့်ရှိ၏။
37|42|၄၂၊၄၃။	သစ်သီးဝလံများ၊ ထို့အပြင်သူတို့သည် သုခဥယျာဉ်တော်များ၌ ဂုဏ်ပြုခြင်း၊ ချီးမြှင့်ခြင်းခံရကြလတ့ံ။
37|43|၄၂၊၄၃။	သစ်သီးဝလံများ၊ ထို့အပြင်သူတို့သည် သုခဥယျာဉ်တော်များ၌ ဂုဏ်ပြုခြင်း၊ ချီးမြှင့်ခြင်းခံရကြလတ့ံ။
37|44|၄၄။	သူတို့သည် ပလ္လင်တော်များပေါ်၌ မျက်နှာချင်းဆိုင်၍ စံစားကြရလတ့ံ။
37|45|၄၅။	ပန်းထွက်နေသောစမ်းရေးပါသောခွက်ကို သူတို့အား တစ်ယောက်စီ တစ်ယောက်အလှည့်ကျပေးလတ့ံ။
37|46|၄၆။	ထိုစမ်းရေသည် ဖြူစင်၍ သောက်သူတို့အား အလွန်နှစ်သက်ဖွယ်သောအရသာကို ပေး၏။
37|47|၄၇။	ထိုစမ်းရေကို သောက်စားခြင်းကြောင့် ဥိးခေါင်းခဲခြင်း၊ မူးယစ်ခြင်းမရှိ၊ သုံးစွဲသူတို့ကို အရူးအပေါကဲ့သို့ ဖြစ်စေသည်မဟုတ်ချေ။
37|48|၄၈။	ထို့အပြင်အလွန်ချစ်ဖွယ်သောမျက်စိမျက်ခုံးရှိ၍ အိန္ဒြေရရကြည့်ရှုသောနတ်ကညာများလည်း ၎င်းတို့အပါးခစား လျက် ရှိကြ၏။
37|49|၄၉။	ထိုနတ်ကညာတို့၏ မျက်လုံးမှာ ဖုံးအုပ်ထားသောငှက်ကုလားအုတ်ဥများကဲ့သို့ သန့်ရှင်းကြည်လင်ကြ၏။
37|50|၅ဝ။	ထို့အပြင်ထိုနိဗ္ဗာန်ဘုံတွင် စံစားရသူတို့သည် တစ်ဥိးဘက်သို့ တစ်ဦးကပ်လာကြပြီးလျှင် အလ္လာပသလ္လာပ ပြုကြ၏။
37|51|၅၁၊၅၂၊၅၃။ ထို့အပြင်သူတို့အနက် တစ်ပါးက တရားသံပြောဆိုသည်မှာ အဆွေတို့၊ ငါ့မှာ အဆွေခင်ပွန်းတစ်ယောက်ရှိ၏၊ သင်သည် တမန်တော်၏ တရားဒေသနာကို အမှန်ယုံကြည်သူများအနက်	တစ်ဦးဖြစ်သလောဟု သူသည် ငါ့အား မေးလေ့ရှိ၏၊ ငါတို့သည် သေကြေပျက်စီး၍ မြေမှုန့်နှင့် အရိုးများသာဖြစ်သောအခါ တဖန်ရှင်ပြန်ထ မြောက်နိုင်ပါဦးမည်လောဟု သူက ဆက်လက်မေးလေ့ရှိ၏။
37|52|၅၁၊၅၂၊၅၃။ ထို့အပြင်သူတို့အနက် တစ်ပါးက တရားသံပြောဆိုသည်မှာ အဆွေတို့၊ ငါ့မှာ အဆွေခင်ပွန်းတစ်ယောက်ရှိ၏၊ သင်သည် တမန်တော်၏ တရားဒေသနာကို အမှန်ယုံကြည်သူများအနက် တစ်ဦးဖြစ်သလောဟု သူသည် ငါ့အား မေးလေ့ရှိ၏၊ ငါတို့သည် သေကြေပျက်စီး၍ မြေမှုန့်နှင့် အရိုးများသာဖြစ်သောအခါ တဖန်ရှင်ပြန်ထ မြောက်နိုင်ပါဦးမည်လောဟု သူက ဆက်လက်မေးလေ့ရှိ၏။
37|53|၅၁၊၅၂၊၅၃။ ထို့အပြင်သူတို့အနက် တစ်ပါးက တရားသံပြောဆိုသည်မှာ အဆွေတို့၊ ငါ့မှာ အဆွေခင်ပွန်းတစ်ယောက်ရှိ၏၊ သင်သည် တမန်တော်၏ တရားဒေသနာကို အမှန်ယုံကြည်သူများအနက် တစ်ဦးဖြစ်သလောဟု သူသည် ငါ့အား မေးလေ့ရှိ၏၊ ငါတို့သည် သေကြေပျက်စီး၍ မြေမှုန့်နှင့် အရိုးများသာဖြစ်သောအခါ တဖန်ရှင်ပြန်ထ မြောက်နိုင်ပါဦးမည်လောဟု သူက ဆက်လက်မေးလေ့ရှိ၏။
37|54|၅၄။	ထိုတရားသံပါသူက အဆွေတို့၊ သင်တို့ကြည့်ကြမည်လောဟု မေး၏။
37|55|၅၅။	ထိုသို့ပြောဆိုလျက် အောက်သို့ ငုံ့ရှုလိုက်ရာ မိမိ၏မိတ်ဆွေဟောင်းကို ငရဲတွင်းကြီးတွင် မြင်ရ၏။
37|56|၅၆။	ထိုအခါနိဗ္ဗာန်သားက မိတ်ဆွေငရဲသားအား ပြောသည်မှာ မိတ်ဆွေ ငါသည် အလ္လာဟ်အရှင်မြတ်ကို တိုင်တည်၍ ပြော၏၊ သင်၏ ဖျားယောင်းသွေးဆောင်မှုကြောင့် ငါသည် ပျက်စီးဆုံးရှုံးရာသို့ ရောက်ဖို့ လက်မတင်ကလေးသာ လိုလေ၏။
37|57|၅၇။	ငါ၏ အရှင်သခင်ကသာလျှင် အကယ်၍ငါ့ကို ကောင်းကြီးမင်္ဂလာပေးသနားတော်မမူခဲ့ပါလျှင် ငါသည်လည်း ငရဲသို့ လားသောလူတို့အထဲတွင် ပါဝင်ရလတ့ံ။
37|58|၅၈၊၅၉။	အကျွနု်််ပ်တို့သည် ပထမကွယ်လွန်သေဆုံးပြီးနောက် နောက်တခါမသေရတော့ဘူးလားမဟုတ်လား၊ ထို့အပြင် အကျွနု်ပ်တို့ကို အပြစ်ဒဏ်မခတ်တော့ဘူးမဟုတ်လား။
37|59|၅၈၊၅၉။	အကျွနု်််ပ်တို့သည် ပထမကွယ်လွန်သေဆုံးပြီးနောက် နောက်တခါမသေရတော့ဘူးလားမဟုတ်လား၊ ထို့အပြင် အကျွနု်ပ်တို့ကို အပြစ်ဒဏ်မခတ်တော့ဘူးမဟုတ်လား။
37|60|၆ဝ။	မှတ်သားကြလော့၊ နိဗ္ဗာန်ဘုံတွင် ဤသို့ခံစားရခြင်းသည် အောင်မြင်ခြင်းအပေါင်းတို့၌ အထွဋ်အခေါင်ဖြစ်၏။
37|61|၆၁။	ထို့ကြောင့်ကြိုးစားအားထုတ်သူတို့သည် ယင်းအောင်မြင်မှုရရှိဖို့ရာ ကြိုးစားအားထုတ်ကြလော့။
37|62|၆၂။	ဤသို့ဧည့်ခံခြင်းသည် သာလွန်ကောင်းမြတ်သလော၊ သို့မဟုတ် ရှားစောင်းကြီးပင်နှင့် ဧည့်ခံခြင်းက သာလွန် ကောင်းမြတ်သလော။
37|63|၆၃။	မှတ်သားကြလော့၊ ငါအရှင်မြတ်သည် ရှားစောင်းကြီးပင်ကို အမှားပြုသူဒုစရိုက်ကောင်များအား ညှင်းဆဲဖို့ရာ စီရင်ထားတော်မူ၏။
37|64|၆၄။	မှတ်သားကြလော့၊ ဤသစ်ပင်သည် အဝီစိငရဲအလယ်တွင် ပေါက်ရောက်သောအပင်ဖြစ်၏။
37|65|၆၅။	ထိုအပင် အသီးသည် ရှိုင်တန်မာရ်နတ်တို့၏ ဦးခေါင်းကဲ့သို့ဖြစ်၏။
37|66|၆၆။	ထို့အပြင်မှတ်သားကြလော့၊ ငရဲသားတို့သည် ဤအသီးကို မုချစားသုံးရ၏၊ သူတို့၏ ဝမ်းများကို ဤအသီးနှင့် ဖြည့်ကြရ၏။
37|67|၆၇။	ထို့နောက်မှတ်သားကြလော့၊ သူတို့သည် ကျိုကျိုက်ဆူသောရေပူကို သောက်ကြရ၏။
37|68|၆၈။	ထို့နောက်မှတ်သားကြလော့၊ သူတို့သည် အဝီစီငရဲသို့ ဧကန်ပြန်ကြရ၏။
37|69|၆၉။	သူတို့သည် မိမိတို့၏ မိဘဘိုးဘွားတို့ကို လမ်းမှားပေါ်တွင် အမှန်တွေ့ကြ၏။
37|70|၇ဝ။	သူတို့သည် မိဘဘိုးဘွားတို့၏ ခြေရာကို အလောတကြီးနင်းလိုက်ကြ၏။
37|71|၇၁။	ထို့အပြင်အမှန်ကိုဆိုသော် ၎င်းတို့အလျင်ရှေးလူဟောင်အဆက်ဆက်တို့တွင် အရေအတွက်များစွာသောသူတို့ သည် လမ်းမှားသို့ ရောက်ကြပြီ။
37|72|၇၂။ ထို့အပြင်ငါအရှင်မြတ်သည် ထိုလူဟောင်းများထံ အပြစ်ဒဏ်အကြောင်းသတိပေးဟောပြောသောတမန်တော် များကို မုချဧကန်စေလွှတ်တော်မူလေပြီ။
37|73|၇၃။	ထို့ကြောင့်သတိပေးဆုံးမခံရသူအပေါင်းတို့သည် အဆုံးသတ်၌ အဘယ်အဖြစ်သို့ ရောက်ကြသည်ကို ကြည့်ရှု ကြလော့။
37|74|၇၄။	သို့သော်အလ္လာဟ်အရှင်မြတ်အား ထက်သန်သောစိတ်သဘောနှင့် အမြတ်တနိုးကိုးကွယ်သောကျေးတော်မျိုး ကျွန်တော်မျိုးတို့မူကား အပြစ်ဒဏ်မထိရချေ။
37|75|၇၅။	ထို့အပြင်တမန်တော်နူဟိုသည် ငါ့အထံတော်၌ မုချဧကန်ဆုတောင်းလေ၏၊ သူ၏ ပန်ကြားလွှာကို နာကြားတော် မူသောအခါ အရှင်သည် မဟာဂရုဏာတော်ရှင်ဖြစ်တော်မူ၏။
37|76|၇၆။	ထို့အပြင်ငါသည် သူနှင့်တကွအိမ်သူအိမ်သားတို့ကို အလွန်ကြီးလှသောဘေးဥပါဒ်မှ ကယ်နှုတ်တော်မူ၏။
37|77|၇၇။	ထို့အပြင်ငါသည် သူ၏အဆက်အနွယ်သားမြေးများကို အသက်နှင့်ခြွင်းချန်ထားတော်မူ၏။
37|78|၇၈။	ထို့အပြင်ငါသည် နောင်လာနောက်သားများကို သူ့အား မေတ္တာပို့စေတော်မူ၏။
37|79|၇၉။	ထိုသူတို့ပို့ရသောဆုတောင်းမေတ္တာစကားမှာ ခပ်သိမ်းကုန်သောလူသားအပေါင်းတို့တွင် တမန်တော်နူဟိုအပေါ်သို့ အေးချမ်းသာယာခြင်းမင်္ဂလာကျရောက်ပါစေသောဝ်ဟူ၍ ဖြစ်သည်။
37|80|၈ဝ။	မှတ်သားကြလော့၊ သူတော်စင်သူတော်ကောင်းတို့အား ငါသည် ယင်းကဲ့သို့အောင်ဆုမင်္ဂလာပေးသနားတော်မူ၏။
37|81|၈၁။	မှတ်သားကြလော့၊ တမန်တော်နူဟိုသည် ငါ၏သမ္မာတရားတော်ကို ယုံကြည်သောကျေးတော်မျိုးကျွန်တော်မျိုး တွင် အပါအဝင်ဖြစ်၏။
37|82|၈၂။	ထိုအခါငါသည် အခြားသောမိစ္ဆာဒိဋ္ဌိအသင်းသားများကို ရေတွင် နစ်မြုပ်သေစေတော်မူ၏။
37|83|၈၃။	ထို့အပြင်မှတ်သားကြလော့၊ တမန်တော်အေဗရာဟမ်သည် တမန်တော်နူဟို၏ ဘာသာအယူဝါဒကို လက်ခံသူ ဖြစ်၏။
37|84|၈၄။	တမန်တော်အေဗရာဟမ်သည် မိမိ၏ အရှင်သခင်အထံတော်သို့ သန့်ရှင်းစင်ကြယ်သောစိတ်နှလုံးနှင့် ချဉ်းကပ်၏။
37|85|၈၅။	သူသည် မိမိ၏အဘနှင့် အမျိုးသားတို့အား သင်တို့မည်သည်ကို ခဝပ်ကိုးကွယ်ကြသည်သနည်းဟု မေး၏။
37|86|၈၆။	အလ္လာဟ်အရှင်မြတ်မှတပါး အခြားဘုရားတုဘုယောင်ကို ဝတ်ပြုသည့်မိစ္ဆာအယူဝါဒကို သင်တို့နှစ်သက်လိုလား ကြသလော။
37|87|၈၇။	အနန္တစကြဝဠာတို့၏ အရှင်သခင်အား သင်တို့အဘယ်ကဲ့သို့ ထင်မှတ်ကြသနည်းဟုလည်း မေး၏။
37|88|၈၈။	ထို့အပြင်သူသည် ကြယ်နက္ခတ်တာရာကို မော်ကြည့်၏။
37|89|၈၉။	ထို့နောက်အချင်းတို့၊ ငါ ကိုယ်လက်မအီမသာဖြစ်ကြ၏။
37|90|၉ဝ။	ထိုအခါသူတို့သည် တမန်တော်အီဗရာဟင်ကို ကျောပေးပြီး ထွက်ခွာသွားကြ၏။
37|91|၉၁။	ထိုအခါသူတို့သည် တမန်တော်အေဗရာဟမ်သည် သူတို့၏ဘုရားတုဘုရားယောင်များရှိရာသို့ သွား၍ အို-ဆင်းတုရုပ်ပွားဘုရားများတို့၊ ဘောဇဉ်ချိုချဉ်ရသာများကို သုံးစားမည်မဟုတ်လော။
37|92|၉၂။ သင်တို့သည် စကားလည်းမဆိုပဲ နေကြသည်မှာ အကြောင်းအသို့နည်းဟု ဆို၏။
37|93|၉၃။	ယင်းသို့ဆိုပြီးလျှင် ရုပ်ပွားဆင်းတုများကို လင်္ကျာလက်နှင့် ရိုက်ချိုး၏။
37|94|၉၄။	ထိုအခါသူတို့၏လူတို့သည် သူ့ထံသို့ ပြေးလာကြ၏။
37|95|၉၅။	ထိုအခါတမန်တော်အေဗရာဟမ်က ဟယ်-အချင်းတို့၊ သင်တို့သည် မိမိလက်ဖြင့် ထုလုပ်သောရုပ်ပွားဆင်းူတု များကို ဘုရားအမှတ်ဖြင့် ဆည်းကပ်ကိုးကွယ်ကြသလော။
37|96|၉၆။	အလ္လာဟ်အရှင်မြတ်သည် သင်တို့ကိုလည်းကောင်း၊ သင်တို့ပြုအပ်သောအရာများကိုလည်းကောင်း၊ ဖန်ဆင်း တော်မူ၏ဟု ပြော၏။
37|97|၉၇။	ထိုအခါမိစ္ဆာယုတ်တို့အချင်းချင်းးပြောကြသည်မှာ အို-အချင်းတို့၊ အေဗရာဟမ်အတွက် အဆောက်အဦးတစ်ခု ဆောက်၍ သူ့ကို ညီးညီးတောက်လောင်နေသောမီးပုံထဲသို့ ပစ်ချကြစို့။
37|98|၉၈။	ထိုမိစ္ဆာမိုက်တို့သည် တမန်တော်အေဗရာဟမ်ကို ယင်းကဲ့သို့သတ်ဖြတ်ရန် ဥပါယ်တမည်တစ်ခုကြံစည်ကြ၏၊ သို့သော်ငါအရှင်မြတ်သည် သူတို့အား ဆုံးရှုံးအောက်ကျစေတော်မူ၏၊ အနိမ့်ဆုံးသို့ ချတော်မူ၏။
37|99|၉၉။	ထို့နောက်တမန်တော်က ၎င်းတို့အား ပြောဆိုသည်မှာ ဟယ်-အချင်းတို့၊ မှတ်သားကြလော့၊ ငါသည် သမ္မာ တရားလမ်းတော်ကို ပြတော်မူသောမိမိ၏ ကျေးဇူးတော်သခင်အထံတော်သို့ သွားနေသည်။
37|100|၁ဝဝ။	အို-အကျွနု်ပ်၏ အရှင်သခင်၊ အကျွနု်ပ်အား သားကောင်းသားမြတ်တစ်ယောက်ပေးသနားတော်မူပါဟု ဆုပန်၏။
37|101|၁ဝ၁။	ထိုအခါ ငါသည် သူ့အား နူးည့ံသိမ်မွေ့သောသားရတနာတစ်ပါးကို သနားတော်မူမည့်သုမင်္ဂလာသတင်းကို ပေးတော်မူ၏။
37|102|၁ဝ၂။	သတို့သားသည် ခမည်းတော်နှင့်အတူတကွသွားလာနိုင်သောအရွယ်သို့ ရောက်သောအခါ အေဗရာဟမ်က အို-ချစ်သား၊ ငါသည် သင့်အား ယဇ်ပူဇော်ရမည်ဟု အိပ်မက်မြင်မက်၏၊ ထို့ကြောင့်ချစ်သား၊ အဘယ်သဘော ရသနည်းဟု သားတော်အား ပြောဆို၏၊ သားတော်က ကျေးဇူးရှင်ခမည်းတော်၊ ခမည်းတော်အား အလ္လာဟ် အရှင်မြတ်က အိပ်မက်အားဖြင့် ပေးတော်မူသောဗျာဒိတ်အမိန့်တော်အတိုင်း ပြုတော်မူပါ၊ အလ္လာဟ်အရှင်မြတ် အလိုတော်ရှိပါလျှင် ခမည်းတော်သည် အကျွနု်ပ်အား မတုန်မလှုပ်မြဲမြံတည်ကြည်သူအဖြစ်နှင့်ပင် တွေ့ရပါ လိမ့်မည်ဟု ဆို၏။
37|103|၁ဝ၃။	ယင်းသို့သားခမည်းနှစ်ဦးစလုံးပင် ငါ့အား ကျိုးနွံ၍ သားတော်ကို ယဇ်ပူဇော်ဖို့ရာ မြေပေါ်တွင် မှောက်လျက် လဲလျောင်းစေသောအခါ။
37|104|၁ဝ၄။	ငါသည် အို-အေဗရာဟမ်ဟု ခေါ်တော်မူ၏။
37|105|၁ဝ၅။	သင်သည် မိမိမြင်မက်သောအိပ်မက်အတိုင်း အမှန်ပြုလေပြီ၊ မှတ်သားကြလော့၊ ငါသည် သူတော်စင်တို့အား ယင်းကဲ့သို့အောင်မှုကို သနားတော်မူ၏။
37|106|၁ဝ၆။	မှတ်သားကြလော့၊ ဤအချက်တော်သည် ကြီးမားသောစုံစမ်းခြင်းတစ်ခုဖြစ်၏။
37|107|၁ဝ၇။	ငါသည် ကြီးမားသောယဇ်ကောင်တစ်ကောင်နှင့် ထိုသတို့သားကို ရွေးယူတော်မူ၏။
37|108|၁ဝ၈၊၁ဝ၉။ ထို့အပြင်နောင်လာနောက်သားတို့အား တမန်တော်အေဗရာဟမ်ကို ဤသို့မေတ္တာပို့သစေတော်မူ၏၊ တမန် တော်အေဗရာဟမ်အပေါ်သို့ အေးချမ်းသာယာခြင်းမင်္ဂလာတော် သက်ရောက်ပါစေသောဝ်။
37|109|၁ဝ၈၊၁ဝ၉။ ထို့အပြင်နောင်လာနောက်သားတို့အား တမန်တော်အေဗရာဟမ်ကို ဤသို့မေတ္တာပို့သစေတော်မူ၏၊ တမန် တော်အေဗရာဟမ်အပေါ်သို့ အေးချမ်းသာယာခြင်းမင်္ဂလာတော် သက်ရောက်ပါစေသောဝ်။
37|110|၁၁ဝ။	ယင်းကဲ့သို့ငါသည် သူတော်ကောင်းတို့အား အောင်ဆုမင်္ဂလာပေးသနားတော်မူ၏။
37|111|၁၁၁။	မှတ်သားကြလော့၊ တမန်တော်အေဗရာဟမ်သည် ငါ၏ သမ္မာတရားတော်ကို ယုံကြည်သောကျေးတော်မျိုး ကျွန်တော်မျိုးတို့၏ ဘောင်တွင် အပါအဝင်ဖြစ်၏။
37|112|၁၁၂။	ထို့အပြင် ငါသည် သူ့အား အစ္စဟတ်(က်)မည်သော သားကောင်းရတနာကိုလည်း ပေးသနားတော်မူမည်ဟု သတင်းကောင်းကို ပေးတော်မူ၏၊ ထိုအစ္စဟတ်(က်)သည် သူတော်သူမြတ်တို့ဘောင်တွင် ပါဝင်သောတမန်တော် တစ်ပါးဖြစ်၏။
37|113|၁၁၃။	ထို့အပြင်ငါသည် တမန်တော်အေဗရာဟမ်နှင့် တမန်တော်အစ္စဟတ်(က်)တို့ကို ကောင်းကြီးမင်္ဂလာပေးသနား တော်မူ၏၊ ထို့အပြင်သူတို့၏ အမျိုးအနွယ်များအနက် အချို့တို့လည်း သုစရိုကောင်းမှုပွားများကြ၏၊ အချို့ တို့လည်း မိမိကိုယ်ကို မိမိအထင်အရှားပြစ်မှားကြ၏။
37|114|၁၁၄။	ထို့အပြင်ငါသည် တမန်တော်မူစာနှင့် တမန်တော်ဟာရွန်တို့ကို ကောင်းကြီးမင်္ဂလာပြုတော်မူ၏။
37|115|၁၁၅။	ထို့အပြင် ငါသည် ထိုတမန်တော်နှစ်ပါးနှင့် သူတို့အမျိုးသားတို့ကို အလွန်ကြီးကျယ်သောဘေးအန္တရာယ်မှ ကယ်နှုတ်တော်မူ၏။
37|116|၁၁၆။	ထို့အပြင်ငါသည် သူတို့အား အောင်မြင်သူများဖြစ်သည့်တိုင်အောင် ကြည့်ရှုစောင်မတော်မူ၏။
37|117|၁၁၇။	ထို့အပြင်ငါသည် သူတို့နှစ်ပါးအား အလွန်ကျော်စောထင်ရှားသောကျမ်းတော်ကို ထုတ်ပြန်ပေးသနားူတော်မူ၏။
37|118|၁၁၈။	ထို့အပြင် သမ္မာတရားတော်ကိုလည်း ပြသတော်မူ၏။
37|119|၁၁၉၊၁၂ဝ။ ထို့အပြင် ငါသည် နောင်လာနောက်သားတို့အား သူတို့ကို တမန်တော်မူစာနှင့် တမန်တော်ဟာရွန်တို့အပေါ်သို့ အေးချမ်းသာယာခြင်းမင်္ဂလာတော်သက်ရောက်ပါစေသောဝ်ဟူ၍ ဆုတောင်းမေတ္တာပို့သစေတော်မူ၏။
37|120|၁၁၉၊၁၂ဝ။ ထို့အပြင် ငါသည် နောင်လာနောက်သားတို့အား သူတို့ကို တမန်တော်မူစာနှင့် တမန်တော်ဟာရွန်တို့အပေါ်သို့ အေးချမ်းသာယာခြင်းမင်္ဂလာတော်သက်ရောက်ပါစေသောဝ်ဟူ၍ ဆုတောင်းမေတ္တာပို့သစေတော်မူ၏။
37|121|၁၂၁။	မှတ်သားကြလော့၊ ငါသည် သူတော်ကောင်းတို့အား ယင်းကဲ့သို့အောင်ဆုမင်္ဂလာပေးသနားတော်မူ၏
37|122|၁၂၂။	မှတ်သားကြလော့၊ ဤတမန်တော်နှစ်ပါးသည် ငါ၏ သမ္မာတရားတော်ကို ယုံကြသူတို့ဘောင်တွင် အပါအဝင် ဖြစ်ကြ၏။
37|123|၁၂၃။	တဖန်မှတ်သားကြလော့၊ အီလ်ယားစ်လည်း မုချဧကန်တမန်တော်တို့ဘောင်တွင် အပါအဝင်ဖြစ်၏။
37|124|၁၂၄၊၁၂၅၊၁၂၆။ ဤတမန်တော်သည် သူ၏ အမျိုးသားတို့အား ဟယ်-အချင်းတို့၊သင်တို့သည် မကောင်းမှုကို ကာဆီး တွန်းလှန်မည်မဟုတ်ကြသလော၊ သင်တို့သည် ဘအလခေါ် ဆင်းတုရုပ်ပွားကို ဆည်းကပ်ကိုးကွယ်ကြမည်လော၊ သင်တို့၏အရှင်သခင်၊ သင်တို့၏ မိဘဘိုးဘွားတို့၏ အရှင်သခင်၊ ဖန်ဆင်းသူများအနက် အကောင်းဆုံးသော ဖန်ဆင်းသူကို မယုံမကြည်စွန့်လွှတ်ကြမည်လောဟု ဟောကြား၏။
37|125|၁၂၄၊၁၂၅၊၁၂၆။ ဤတမန်တော်သည် သူ၏ အမျိုးသားတို့အား ဟယ်-အချင်းတို့၊သင်တို့သည် မကောင်းမှုကို ကာဆီး တွန်းလှန်မည်မဟုတ်ကြသလော၊ သင်တို့သည် ဘအလခေါ် ဆင်းတုရုပ်ပွားကို ဆည်းကပ်ကိုးကွယ်ကြမည်လော၊ သင်တို့၏အရှင်သခင်၊ သင်တို့၏ မိဘဘိုးဘွားတို့၏ အရှင်သခင်၊ ဖန်ဆင်းသူများအနက် အကောင်းဆုံးသော ဖန်ဆင်းသူကို မယုံမကြည်စွန့်လွှတ်ကြမည်လောဟု ဟောကြား၏။
37|126|၁၂၄၊၁၂၅၊၁၂၆။ ဤတမန်တော်သည် သူ၏ အမျိုးသားတို့အား ဟယ်-အချင်းတို့၊သင်တို့သည် မကောင်းမှုကို ကာဆီး တွန်းလှန်မည်မဟုတ်ကြသလော၊ သင်တို့သည် ဘအလခေါ် ဆင်းတုရုပ်ပွားကို ဆည်းကပ်ကိုးကွယ်ကြမည်လော၊ သင်တို့၏အရှင်သခင်၊ သင်တို့၏ မိဘဘိုးဘွားတို့၏ အရှင်သခင်၊ ဖန်ဆင်းသူများအနက် အကောင်းဆုံးသော ဖန်ဆင်းသူကို မယုံမကြည်စွန့်လွှတ်ကြမည်လောဟု ဟောကြား၏။
37|127|၁၂၇။	သို့သော်ထိုအမျိုးသားတို့သည် ဤတမန်တော်ကို မယုံကြည်ငြင်းပယ်ကြ၏၊ ထို့ကြောင့်သူတို့သည် အဝီစိငရဲက ခရီးဦးကြိုဆိုခြင်းကို မုချဧကန်ခံကြရလတ့ံ။
37|128|၁၂၈။	သို့သော် အလ္လာဟ်အရှင်မြတ်ကို တစ်ခုတည်းသောစိတ်နှင့် အမြတ်တနိုးကိုးကွယ်သောကျေးတော်မျိုးကျွန်တော် မျိုးတို့မူကား အပြစ်ဒဏ်မထိရချေ။
37|129|၁၂၉၊၁၃ဝ။ တဖန်ငါသည် နောင်လာနောက်သားအပေါင်းတို့အား အေးချမ်းသာယာခြင်းမင်္ဂလာတော်ကျရောက်ပါစေသောဝ် ဟူ၍ ဆုတောင်းမေတ္တာပို့သစေတော်မူ၏။
37|130|၁၂၉၊၁၃ဝ။ တဖန်ငါသည် နောင်လာနောက်သားအပေါင်းတို့အား အေးချမ်းသာယာခြင်းမင်္ဂလာတော်ကျရောက်ပါစေသောဝ် ဟူ၍ ဆုတောင်းမေတ္တာပို့သစေတော်မူ၏။
37|131|၁၃၁။	မှတ်သားကြလော့၊ ငါသည် ဤသူမွန်တို့အား ယင်းကဲ့သို့အောင်ဆုမင်္ဂလာပေးသနားတော်မူ၏။
37|132|၁၃၂။	မှတ်သားကြလော့၊ တမန်တော်အီလ်ယား(စ်)သည် ငါ၏ သမ္မာတရားတော်ကို ယုံကြည်သူတို့ဘောင်တွင် အပါအဝင်ဖြစ်၏။
37|133|၁၃၃။	တဖန်မှတ်သားကြလော့၊ တမန်တော်လွဒ်သည် ငါစေလွှတ်တော်မူသောတမန်တော်တို့ဘောင်တွင် အမှန်ဧကန် အပါအဝင်ဖြစ်၏။
37|134|၁၃၄။	ငါသည် ဤတမန်တော်နှင့် သူ၏ အိမ်သူအိမ်သားအားလုံး တစ်ယောက်မကျန်ကယ်နှုတ်တော်မူ၏။
37|135|၁၃၅။	သို့သော်သူ့အိမ်တွင် ကျန်ရစ်ခဲ့သောသက်ကြီးအိုမတစ်ယောက်ကိုမူကား ကယ်နှုတ်တော်မမူချေ။
37|136|၁၃၆။	ထို့နောက်ငါသည် အခြားသူများကို ဖျက်ဆီးပစ်တော်မူ၏။
37|137|၁၃၇၊၁၃၈။ တဖန်မှတ်သားကြလော့၊ ကြားနရသူအပေါင်းတို့၊ သင်တို့သည် ၎င်းလူဟောင်းတို့နေထိုင်ဖူးသောမြို့ဟောင်း ရွာဟောင်းများသို့ နေ့ညဉ့်မပြတ်အထပ်ထပ်မုချဧကန် သွားလာရောက်ပေါက်ဖူးကြ၏၊ ထိုိ့ကြောင့်သင်တို့တွင် စဉ်းစားဉာာဏ်မရှိကြသလော။
37|138|၁၃၇၊၁၃၈။ တဖန်မှတ်သားကြလော့၊ ကြားနရသူအပေါင်းတို့၊ သင်တို့သည် ၎င်းလူဟောင်းတို့နေထိုင်ဖူးသောမြို့ဟောင်း ရွာဟောင်းများသို့ နေ့ညဉ့်မပြတ်အထပ်ထပ်မုချဧကန် သွားလာရောက်ပေါက်ဖူးကြ၏၊ ထိုိ့ကြောင့်သင်တို့တွင် စဉ်းစားဉာာဏ်မရှိကြသလော။
37|139|၁၃၉။	တဖန်မှတ်သားကြလော့၊ တမန်တော်ယူနွတ်(စ်)သည် ငါစေလွှတ်တော်မူသောတမန်တော်တို့ဘောင်တွင် မုချ ဧကန်အပါအဝင်ဖြစ်၏။
37|140|၁၄ဝ။	ထိုတမန်တော်သည် မိမိ၏အသင်းသားတို့ထံမှ ကုန်စည်ပစ္စည်းပြည့်နှက်နေသောသင်္ဘောတစ်စင်းရှိရာသို့ ထွက် ပြေး၏။
37|141|၁၄၁။	ထို့နောက်စာရေးတံမဲချကြရာ ထိုတမန်တော်သည် စွန့်ပစ်ရမည့်လူတို့အထဲတွင် အပါအဝင်ဖြစ်၏။
37|142|၁၄၂။	ထို့နောက်တမန်တော်သည် အပြစ်သင့်နေစဉ် ငါးကြီးသည် မိမိဝမ်းထဲသို့ သူ့ကို မျိုချ၏။
37|143|၁၄၃။	အကယ်၍ သူသည် အလ္လာဟ်အရှင်မြတ်၏ ဂုဏ်ကျေးဇူးတော်ကို ချီးကျူးတသသူမဟုတ်ခဲ့လျှင်။
37|144|၁၄၄။	သူသည် ငါးကြီးဝမ်းထဲတွင် ရှင်ပြန်ထမြောက်ရသောနေ့တော်ကြီးတိုင်အောင် နေရလတ့ံ။
37|145|၁၄၅။	ငါသည် သူ့ကို သဲသောင်ပြင်ပေါ်တွင် ငါးကြီးဝမ်းမှ အန်ထုတ်စေတော်မူ၏၊ ထိုအခါတမန်တော်သည် ခွန်အား ကုန်ခန်း မကျန်းမမာဝေဒနာကြီးကပ်ရောက်လေ၏။
37|146|၁၄၆။ ထိုအခါငါသည် တမန်တော်အပေါ်၌ ဘူးပင်တစ်ပင်ကို ပေါက်ရောက်စေတော်မူ၏။
37|147|၁၄၇။	ထို့နောက်ငါသည် လူနေအိမ်ခြေသောင်းသိန်းမက များလှစွာသောမြို့သူမြို့သားတို့အား တရားဓမ္မဟောကြားရန် တမန်တော်ယူနွတ်(စ်)ကို ထပ်မံစေလွှတ်တော်မူ၏။
37|148|၁၄၈။	ထိုအခါထိုမြို့သူမြို့သားတို့သည် တရားရ၍ ယုံကြည်ကြ၏၊ ထို့ကြောင့်ငါသည် သူတို့အား လောကီစည်းစိမ်ကို တခဏပေးသနားတော်မူ၏။
37|149|၁၄၉။	အို-တမန်တော်မိုဟမ္မဒ်၊ သူတို့အား ဟယ်-အချင်းတို့၊ သင်တို့မှာ သားယောက်ျားများရှိကြ၍ အလ္လာဟ်အရှင် မြတ်မှာ သမီးမိန်းမများသာ ရှိကြသလောဟု မေးမြန်းလော့။
37|150|၁၅ဝ။	သို့မဟုတ် ငါသည် ထိုသူမိုက်တို့ရှေ့တွင် ကောင်းကင်တမန်များကို မိန်းမအဖြစ်နှင့် ဖန်ဆင်းတော်မူသလော။
37|151|၁၅၁၊၁၅၂။ မှတ်သားကြလော့၊ သူတို့က အလ္လာဟ်အရှင်မြတ်သည် သားသမီးမွေးဖွားတော်မူ၏ဟု ဆိုကြ၏၊ တဖန် မှတ်သားကြလော့၊ သူတို့သည် မုချဧကန်မုသားစကားဆိုကြ၏။
37|152|၁၅၁၊၁၅၂။ မှတ်သားကြလော့၊ သူတို့က အလ္လာဟ်အရှင်မြတ်သည် သားသမီးမွေးဖွားတော်မူ၏ဟု ဆိုကြ၏၊ တဖန် မှတ်သားကြလော့၊ သူတို့သည် မုချဧကန်မုသားစကားဆိုကြ၏။
37|153|၁၅၃။	တဖန်သူတို့မုသားဆိုကြသည်မှာ အလ္လာဟ်အရှင်မြတ်သည် သမီးမိန်းမကို သားယောက်ျားထက် သာလွန်မြတ်နိုး တော်မူ၏။
37|154|၁၅၄။	အို-ကြားနာရသူအပေါင်းတို့၊ သင်တို့သည် အဘယ်အဖြစ်သို့ ရောက်ကြသနည်း၊ သင်တို့အဘယ်သို့ ဆုံးဖြတ် ကြသနည်း။
37|155|၁၅၅။	သင်တို့၌ ဆင်ခြင်တုံတရားမရှိသလော။
37|156|၁၅၆။	သို့မဟုတ် သင်တို့တွင် ခိုင်မာသောအကိုးအကားရှိသလော။
37|157|၁၅၇။	သင်တို့အမှန်ကို ဆိုကြလျှင် ထိုအကိုးအကားကို ပြကြလော့။
37|158|၁၅၈။	တဖန် ထိုမိစ္ဆာမိုက်တို့သည် အလ္လာဟ်အရှင်မြတ်နှင့် ဂျင်နတ်သားတို့သည် အဆွေအမျိုးတော်စပ်သည်ဟု အယူရှိကြ၏၊ စင်စစ်အားဖြင့်ဂျင်တို့သည် မိမိတို့အား တရားစီရင်တော်မူသောနေ့တော်ကြီး၌ အလ္လာဟ်အရှင် မြတ်အထံတော်သို့ ယူဆောင်ခြင်းခံရမည်ဟု ကောင်းစွာသိကြ၏။
37|159|၁၅၉။	အလ္လာဟ်အရှင်မြတ်သည် ထိုမိစ္ဆာယုတ်တို့ အထူးထူးအထွေထွေ ကြံဖန်ပြောဆိုသောအရာများမှ ကင်းစင်တော် မူထသောကုံလုံမွန်မြတ် အ့ံချီးမဆုံးဖြစ်တော်မူ၏။
37|160|၁၆ဝ။	အလ္လာဟ်အရှင်မြတ်အား စိတ်အားထက်သန်စွာနှင့် အမြတ်တနိုးကိုးကွယ်ကြသောကျေးတော်မျိုးကျွန်တော်မျိုး တို့မူကား အပြစ်ဒဏ်မထိရချေ။
37|161|၁၆၁။	မှတ်သားကြလော့၊ မုချဧကန် သင်တို့နှင့် သင်တို့ကိုးကွယ်သောဘုရားပျက်တို့။
37|162|၁၆၂၊၁၆၃။ သင်တို့အားလုံးသည် ငရဲမီးတွင် လောင်ကျွမ်းရမည့်သူမှတပါး အခြားတစ်စုံတစ်ယောက်ကိုမျှ အလ္လာဟ် အရှင်မြတ်အား ရန်ဘက်ပြုရန် သွေးမဆောင်နိုင်ချေ။
37|163|၁၆၂၊၁၆၃။ သင်တို့အားလုံးသည် ငရဲမီးတွင် လောင်ကျွမ်းရမည့်သူမှတပါး အခြားတစ်စုံတစ်ယောက်ကိုမျှ အလ္လာဟ် အရှင်မြတ်အား ရန်ဘက်ပြုရန် သွေးမဆောင်နိုင်ချေ။
37|164|၁၆၄။	ကောင်းကင်တမန်များက ဝန်ခံပြောဆိုကြသည်မှာ ငါတို့အနက် နေရာသီးခြားမရှိသူတစ်စုံတစ်ယောက်မျှမရှိချေ။
37|165|၁၆၅။	မှတ်သားကြလော့၊ ငါတို့ကောင်းကင်တမန်များပင်လျှင် စီတန်းလျက် အလ္လာဟ်အရှင်မြတ်အား ဝတ်ပြုသူများ ဖြစ်ကြ၏။
37|166|၁၆၆။	မှတ်သားကြလော့၊ ငါတို့ကောင်းကင်တမန်များပင်လျှင် အရှင်မြတ်၏ ကျေးဇူးတော်ဂုဏ်တော်ကို ချီးမွမ်းသူများ ဖြစ်ကြ၏။
37|167|၁၆၇၊၁၆၈၊၁၆၉။	ထိုမိစ္ဆာမိုက်တို့က မုချအမှန်ပြောဆိုလေ့ရှိကြသည်မှာ အကယ်၍ ငါတို့ထံသို့ ရှေးပေါရာဏလူဟောင်း ထံမှ သမ္မာတရားတော်ကို သတိရဝေရာ ကျမ်းစာတော်တစ်စောင်ရရှိပါလျှင် ငါတို့သည် အလ္လာဟ်အရှင်မြတ်အား စိတ်အားထက်သန်စွာနှင့် အမြတ်တနိုးကိုးကွယ်သော ကျေးတော်မျိုးကျွန်တော်မျိုးများ မုချဧကန်ဖြစ်လတ့ံဟု ဆိုကြ၏။
37|168|၁၆၇၊၁၆၈၊၁၆၉။	ထိုမိစ္ဆာမိုက်တို့က မုချအမှန်ပြောဆိုလေ့ရှိကြသည်မှာ အကယ်၍ ငါတို့ထံသို့ ရှေးပေါရာဏလူဟောင်း ထံမှ သမ္မာတရားတော်ကို သတိရဝေရာ ကျမ်းစာတော်တစ်စောင်ရရှိပါလျှင် ငါတို့သည် အလ္လာဟ်အရှင်မြတ်အား စိတ်အားထက်သန်စွာနှင့် အမြတ်တနိုးကိုးကွယ်သော ကျေးတော်မျိုးကျွန်တော်မျိုးများ မုချဧကန်ဖြစ်လတ့ံဟု ဆိုကြ၏။
37|169|၁၆၇၊၁၆၈၊၁၆၉။	ထိုမိစ္ဆာမိုက်တို့က မုချအမှန်ပြောဆိုလေ့ရှိကြသည်မှာ အကယ်၍ ငါတို့ထံသို့ ရှေးပေါရာဏလူဟောင်း ထံမှ သမ္မာတရားတော်ကို သတိရဝေရာ ကျမ်းစာတော်တစ်စောင်ရရှိပါလျှင် ငါတို့သည် အလ္လာဟ်အရှင်မြတ်အား စိတ်အားထက်သန်စွာနှင့် အမြတ်တနိုးကိုးကွယ်သော ကျေးတော်မျိုးကျွန်တော်မျိုးများ မုချဧကန်ဖြစ်လတ့ံဟု ဆိုကြ၏။
37|170|၁၇ဝ။	ယခုတရားတော်ရောက်လာပြီ၊ သို့သော်သူတို့သည် ကျမ်းတော်မြတ်ကို မယုံကြည်ကြချေ၊ ထို့ကြောင့်သူတို့သည် ကာလမကြာမြင့်မီ သိကြရလိမ့်မည်။
37|171|၁၇၁။	ရှေးလွန်လေပြီးသောအခါ ငါအရှင်မြတ်သည် မိမိစေလွှတ်တော်မူသောကျေးကျွန်တော်များသို့ ကတိဗျာဒိတ် တော်များသို့ ဂတိဗျာဒိတ်ပေးသနားတော်မူ၏။
37|172|၁၇၂၊၁၇၃။ ထိုဂတိဗျာဒိတ်တော်မှာ ငါ၏ တမန်တော်များကို မုချဧကန် ငါစောင်မတော်မူမည်၊ ထို့အပြင် ငါ၏စစ်သည် တော်များသည် အမှန်အကန်အောင်မြင်ရမည့်သူများသာတည်း။
37|173|၁၇၂၊၁၇၃။ ထိုဂတိဗျာဒိတ်တော်မှာ ငါ၏ တမန်တော်များကို မုချဧကန် ငါစောင်မတော်မူမည်၊ ထို့အပြင် ငါ၏စစ်သည် တော်များသည် အမှန်အကန်အောင်မြင်ရမည့်သူများသာတည်း။
37|174|၁၇၄။	အို-မိုဟမ္မဒ်၊ ထိုအယူမှားသူမိုက်တို့အား ခေတ္တခဏအရေးမယူလျစ်လျူရှုစားကျောခိုင်း၍ ထားလော့။
37|175|၁၇၅။	ထို့အပြင် သင်သည် သူတို့ကို ကြည့်၍သာ နေလော့၊ အကြောင်းမူကား သူတို့သည် ကာလမကြာမြင့်မီ မြင်ကြရလတ့ံ။
37|176|၁၇၆။	ထိုသူမိုက်တို့သည် ငါ၏ အပြစ်ဒဏ်တော်ကို မြန်မြန်ရလိုကြသလော။
37|177|၁၇၇။	သို့သော် အပြစ်ဒဏ်တော်သည် သူတို့၏ အိမ်များသို့ ကျရောက်လာသောအခါ သတိပေးဟောပြောခြင်းခံရသော မိစ္ဆာညစ်အပေါင်းတို့၏ မိုးသောက်နံနက်သည် အလွန်ဆိုးယုတ်သည့်အမင်္ဂလာရက်ဖြစ်ကြလတ့ံ။
37|178|၁၇၈။	အို-တမန်တော်၊ သင်သည် ထိုသူယုတ်တို့အား ခေတ္တခစဏအရေးမယူလစ်လျူရှုစားကျောခိုင်းကာ ထားလော့။
37|179|၁၇၉။	ထို့အပြင်သင်သည် သူတို့ကို ကြည့်၍သာ နေလော့၊ အကြောင်းမူကား သူတို့သည် ကာလမကြာမြင့်မီ မြင် ကြရလတ့ံ။
37|180|၁၈ဝ။	သင်၏ အသင်သခင်ကျေးဇူးရှင်သည် ကုံလုံးမွန်မြတ် အ့ံချီးမဆုံးဖြစ်တော်မူ၏၊ အရှင်မြတ်သည် မိစ္ဆာမိုက်တို့ လုပ်ကြံပြောဆိုသောစကားရပ်များမှ ကင်းစင်တော်မူသောကျက်သရေမင်္ဂလာတော်ရှင် ဖြစ်တော်မူ၏။
37|181|၁၈၁။	တမန်တော်အပေါင်းတို့အပေါ်သို့ ငြိမ်သက်ခြင်းမင်္ဂလာတော်သက်ရောက်ပါစေသောဝ်။
37|182|၁၈၂။	အနန္တစကြဝဠာအပေါင်းတို့၏ အရှင်သခင်၊ အလ္လာဟ်အရှင်မြတ်သည် အ့ံချီးမဆုံးဖြစ်တော်မူ၏။
38|1|၁။	ဆွားဒ်။ အလွန်ထင်ရှားကျော်ဇော်သော ကျမ်းမြတ်ကုရ်အာန်ရှိသကဲ့သို့။
38|2|၂။	မိစ္ဆာဒိဋ္ဌိတို့သည် အနှစ်သာရမရှိသော ပလွှားဝင့်မော်ခြင်း၌ မွေ့လျော်နေကြ၏၊ ဂိုဏ်းဂဏကွဲပြားတည်ထောင် နေကြ၏။
38|3|၃။	ငါအရှင်မြတ်သည် ဤလူများထက် ရှေးကျသောလူအဆက်ဆက်ပေါင်းများစွာကို ဖျက်ဆီးရုပ်သိမ်းတော်မူခဲ့ပြီ၊ အပြစ်ဒဏ်မှ လွတ်မြောက်ရမည့်အချိန်ကုန်လွန်သောအခါမှသာ ထိုလူဟောင်းတို့သည် ကယ်ဆယ်စောင်မတော် မူရန် မြည်တမ်းတောင်းပန်ကြ၏။
38|4|၄။ ထို့အပြင်မိစ္ဆာမိုက်တို့သည် မိမိတို့အမျိုးသားတစ်ဦး တမန်တော်ဖြစ်လာသည်ကို အ့ံသြကြ၏၊ ဤသူကား မှော်စုံးမျက်လှည့်အတတ်တတ်မြောက်သည့်မုသားကောင်စင်စစ်ဖြစ်သည်ဟု ပြောဆိုကြ၏။
38|5|၅။	အချင်းတို့၊ ရှင်မိုဟမ္မဒ်သည် ငါတို့မိရိုးဖလာဘုရားများကို တစ်ပါးတည်းသောဘုရားပြုလုပ်သလား၊ ကြည့်ကြ လော့၊ သူ၏ဟောပြောချက်သည် အလွန်အ့ံသြဖွယ်ကောင်းပေစွဟု ဆိုကြ၏။
38|6|၆။	မိစ္ဆာဒိဋ္ဌိတို့အထဲမှ အကြီးအကဲတို့သည် ဟိုဟိုဒီဒီသွားလာ၍ သြဝါဒပေးကြသည်မှာ အချင်းတို့၊ သင်တို့သည် မိမိတို့မိရိုးဖလာကိုးကွယ်သောဘုရားများအပေါ်၌ မြဲမြံသောသစ္စာရှိကြလော့၊ မှတ်သားကြလော့၊ ရှင်မိုဟမ္မဒ်၏ စကားသည် တရားမဟုတ်၊ လုပ်ကြံပြောဆိုသောမုသားစကားသာတည်း။
38|7|၇။	အချင်းတို့၊ ငါတို့သည် ဤကဲ့သို့တရားမျိုးကို နောက်ပေါ်သောဘာသာများတွင် တစ်ရံတစ်ခါမျှမကြားဘူးချေ၊ ဤတရားသည် မဟုတ်မမှန် သူ၏ စိတ်ကစားခြင်းသာဖြစ်၏။
38|8|၈။	ငါတို့အနက် သူ့ကိုသာလျှင် ရွေးကောက်၍ ကျမ်းတော်ချပေးသလောဟု ပြောဆိုကြ၏၊ အမှန်မှာ သူတို့သည် ငါအရှင်မြတ်ချပေးသနားတော်မူသောကျမ်းတော်ကို ယုံမှားသံသယရှိနေကြ၏၊ သူတို့သည် ငါ၏အပြစ်ဒဏ်တော် ကို မမြည်းရသေးချေ။
38|9|၉။	သို့မဟုတ် အနန္တတန်ခိုးတော်ရှင်၊ ရက်ရောပေးကမ်းစွန့်ကြဲတောမူထသောအရှင်၊ သင်၏ အသက်သခင်ကျေးဇူး တော်ရှင်၏ အနန္တကောင်းကြီးမင်္ဂလာတော်သည် သူတို့ပိုင်ဆိုင်သောဥစ္စာရတနာဖြစ်သလော။
38|10|၁၀။	သို့မဟုတ် သူတို့သည် ကမ္ဘာမြေပြင်မိုးကောင်းကင်တည်းဟူသောနိုင်ငံတော်ကြီးနှင့် မိုးမြေစပ်ကြားရှိ ဝထ္ထု အစုစုတို့ကို စိုးပိုင်ကြသလော၊ အကယ်၍ စိုးပိုင်လျှင် သူတို့သည် ကောင်းကင်နိုင်ငံတော်ကို ကြိုးလှေကား အားဖြင့် တက်ကြစေလော့။
38|11|၁၁။	ရှိရှိသမျှသောမိစ္ဆာအသင်းတို့သည် အရေးနိမ့်ဆုံးရှုံးသောစစ်တပ်သာဖြစ်ကြ၏။
38|12|၁၂၊၁၃။	သူတို့ထက်ရှေးကျသောတမန်တော်နူဟို၏ လူများ၊ အားဒ်အမျိုးသားများ၊ လွဒ်၏ လူများ၊ တောင်သူတောင်သား ခေါ်လူများ၊ ဤအသင်းသားတို့သည် မိမိတို့ထံရောက်လာသောတမန်တော်များကို မယုံကြည်ငြင်းဆန်ကြ၏။
38|13|၁၂၊၁၃။	သူတို့ထက် ရှေးကျသောတမန်တော်နူဟို၏ လူများ၊ အားဒ်အမျိုးသားများ၊ လွဒ်၏ လူများ၊ တောင်သူတောင်သား ခေါ်လူများ၊ဤအသင်းသားတို့သည် မိမိတို့ထံရောက်လာသောတမန်တော်များကို မယုံကြည်ငြင်းဆန်ကြ၏။
38|14|၁၄။	ဤအသင်းသားတို့တစ်ယောက်မျှမကျန် အားလုံးသည် မိမိတို့ထံလာသောတမန်တော်များကို မယုံကြည် မထီ မဲ့မြင်ပြုကြသောကြောင့် ငါအရှင်မြတ်၏ ပြင်းပြသောအပြစ်ဒဏ်တော်နှင့်သာ ထိုက်တန်၏။
38|15|၁၅။	ဤသူတို့သည် အလွန်ထိတ်လန့်ကြောက်မက်ဖွယ်သောအသံကြီးကိုသာ စောင့်ဆိုင်းနေကြ၏၊ ထိုအသံကြီး တစ်ခါတစ်ကြိမ်တည်းသာ မည်ဟီး၏။
38|16|၁၆။	သူတို့သည် အို-အကျွနု်ပ်တို့၏အရှင်သခင်၊ အကျွနု်ပ်တို့အား ကံကြမ္မာအလျောက် တရားစီရင်တော်မူသော နေ့တော်ကြီးမတိုင်မီ အမြန်စီရင်တော်မူပါဟု ဆုတောင်းဝ့ံကြ၏။
38|17|၁၇။	အို-တမန်တော်၊ ဤသူမိုက်တို့၏ စကားကို သည်းခံ၍ ဘုန်အာနုဘော်နှင့် ပြည့်စုံသောငါ၏ ကျေးကျွန်တမန် တော်ဒါဝတ်(ဒ်)၏ ထုံးကို စဉ်းစားဆင်ခြင်လော့၊ မှတ်သားလော့၊ ထိုတမန်တော်သည် တရားသံဝေဂရ၍ ငါ့ အား ဝတ်အထူးပြု၏။
38|18|၁၈။	မှတ်သားကြလော့၊ ငါသည် တောင်များကို ထိုတမန်တော်နှင့်အတူ ညဉ့်တိုင်းနံနက်တိုင်း ငါ့အား ဝတ်ပြု၍ ငါ၏ ဂုဏ်ကျေးဇေူးတော်ကို ချီးကျုးတသစေတော်မူ၏။
38|19|၁၉။	ထို့အပြင်ငှက်အပေါင်းတို့လည်း စုရုံးစည်းဝေး၍ အလ္လာဟ်အရှင်မြတ်အား နားစွင့်နေကြ၏။
38|20|၂၀။	ငါသည် ထိုတမန်တော် စိုးမိုးအုပ်ချုပ်သောနိုင်ငံတော်ကို အင်အားတောင့်တင်းပြည့်ဝစေတော်မူ၏၊ သူ့အားလည်း ဉာာဏ်ပညာနှင့် ထက်မြက်မှန်ကန်စွာဆုံးဖြတ်နိုင်သည့်စွမ်းရည်သတ္တိတို့ကို ပေးသနားတော်မူ၏။
38|21|၂၁။	ထို့အပြင်အို-တမန်တော်၊ တမန်တော်ဒါဝတ်(ဒ်)ထံ ထရားစွဲဆိုရန် လာကြသူတို့၏ အကြောင်းအရာများကို သင်ကြားရပြီလော၊ ထိုအမှုသည်တို့သည် တံတိုင်းပြဿဒ်ကို ချိပ်တက်ကျော်နင်းပြီးလျှင် ဘုရင်မင်းမြတ်၏ အခမး်တော်ထဲသို့ ဝင်လာကြ၏။
38|22|၂၂။	သူတို့သည် ရုတ်တရက်ဝင်ရောက်လာကြသဖြင့် တမန်တော်ဒါဝတ်(ဒ်)သည် ထိတ်လန့်သွား၏၊ သူတို့က တမန်တော်ကြီးမကြောက်ရွံ့ပါနှင့်၊ အကျွနု်ပ်တို့သည် အမှုသည်နှစ်ယောက်ဖြစ်ပါသည်။ အကျွနု်ပ်တို့အနက် တစ်ယောက်သည် အခြားတစ်ယောက်ကို ပြစ်မှားမိပါ၏။ ထို့ကြောင့်အကျွနု်ပ်တို့စပ်ကြားတွင် မှန်ကန်စွာဆုံးဖြတ် ပေးတော်မူပါ၊ မတရားဆုံးဖြတ်တော်မမူပါနှင့်၊ သမာသမတ်လမ်းကို ပြသတော်မူပါ။
38|23|၂၃။	နားဆင်တော်မူပါ၊ ဤအကျွနု်ပ်ညီရင်းအစ်ကိုဖြစ်သူတွင် သိုးမကောင်ရေကိုးဆယ်ကိုးရှိပါ၏၊ အကျွနု်ပ်မှာမူကား သိုးမတစ်ကောင်သာရှိပါ၏၊ သို့ပါလျက် သူက ထိုသိုးမကို သူ့အား အပ်နှံရန်ပြောပါ၏၊ ထို့အပြင် သူသည် စကားဖြင့် အနိုင်ကျင့်ပါ၏။
38|24|၂၄။	ထိုအခါဒါဝတ်(ဒ်)က အို-လျှောက်သူ၊ ထိုသူသည် မိမိသိုးများအပြင် သင်၏ သိုးကို တောင်းရာ၌ သင့်ကို ပြစ်မှားမိ၏၊ မှတ်သားကြလော့၊ များလှစွာသောအလုပ်ဖက်စပ်သူတို့သည် အချင်းချင်းတစ်ဦးကို တစ်ဦးက အနိုင်အထက်နှိပ်စက်ညှင်းပန်းတတ်၏၊ သို့ရာတွင် သမ္မာတရားတော်ကို ယုံကြည်လျက် ကောင်းမှုပြုကျင့်သူ များသည် ယင်းသို့မကျင့်ကြံချေ၊ သို့သော်သူတို့၏ အရေအတွက်မူကား နည်းလှချေ၏၊ ထို့နောက်တမန်တော်ဒါဝတ်(ဒ်)သည် မိမိအား ငါအရှင်မြတ်စုံစမ်းတော်မူပြီဟု ရိပ်မိသဖြင့် သူသည် မိမိအသက်ကျေးဇူးရှင်အထံတော် ၌ အပြစ်လွှတ်တော်မူရန် ဦးခေါင်းညွှတ်ချပျပ်ဝပ်လျက် အပြစ်ကို ဝန်ချတောင်းပန်၏။
38|25|၂၅။	ငါသည် ကျူးလွန်မိသောအပြစ်များကို ခွင့်လွှတ်တော်မူ၏၊ မှတ်သားကြလော့၊ သူသည် ငါ၏ မျက်မှောက် တော်သို့ ဝင်ခွင့်ရှိ၏၊ သူ၏ခရီးပန်းတိုင်သည် သုမင်္ဂလာဖြစ်၏။
38|26|၂၆။	သူ့အား မိန့်တော်မူသည်မှာ အို-ဒါဝတ်(ဒ်)မှတ်သားလော့၊ ငါသည် သင့်အား ဤကမ္ဘာမြေပေါ်တွင် ငါ၏ ကိုယ်စားလှယ်တော်ရာထူူးဖြင့် ချီးမြှင့်ထားတော်မူပြီ၊ လူသားတို့အလယ်ကြား၌ တရားကို မှန်ကန်စွာဆုံးဖြတ် လော့၊ အလ္လာဟ်အရှင်မြတ်၏ သမ္မာတရားလမ်းတော်မှ သွေဖယ်သွားအောင် လှည့်ဖြားသောသင်၏ ရာဂ၊ ဒေါသစသောမကောင်းစိတ်ဆွဲငင်ရာ လိုက်ပါကျင့်မူခြင်းကို မပြုလင့်၊ မှတ်သားကြလော့၊ အလ္လာဟ်အရှင်မြတ်၏ လမ်းတော်မှ လွဲချော်သွားသောသူတို့သည် တရားစစ်ကြောစီရင်တော်မူသောနေ့တော်ကြီးကို သတိမမူမေ့လျော့ နေကြသောကြောင့် အလွန်ပြင်းပြကြောက်မက်ဖွယ်အပြစ်ဒဏ်ကို ခံစားကြရလတ့ံ။
38|27|၂၇။ တဖန်ငါသည် ကမ္ဘာမြေပြင်မိုးကောင်းကင်နှင့်တကွ ေျကာင်းကင်မိုးမြေအကြားခပ်သိမ်းကုန်သောဝထ္ထုများကို အချည်းနှီးအကျိုးမဲ့ဖန်ဆင်းတော်မူသည်မဟုတ်ချေ၊ မယုံကြည်သူမိစ္ဆာမိုက်တို့က ယင်းသို့ဖန်ဆင်းတော်မူသည် ဟု ထင်မှတ်ကြ၏၊ သို့ဖြစ်၍ မိစ္ဆာယုတ်တို့သည် ငရဲမီးတွင် ပျက်စီးဆုံးရှုံးရမည်သာတည်း။
38|28|၂၈။	ငါသည် သမ္မာတရားတော်ကို ယုံကြည်၍ ကောင်းမြတ်သောအကျင့်သီလကို ဖြည့်ကျင့်သူတို့အား ကမ္ဘာပေါ်တွင် ဒုစရိုက်မကောင်းမှုပွားများနှံ့ပြားစေသောသူတို့နှင့် ထပ်တူထပ်မျှထားတော်မူမည်လော၊ သို့မဟုတ် ငါသည် အပြစ်ကို ရှောင်ကြဉ်သူ၊ သူတော်ကောင်းကို အပြစ်ကျူးလွန်သူ၊ သူယုတ်မာနှင့် တတန်းတစားတည်းထားတော် မူမည်လော။
38|29|၂၉။	အို-တမန်တော်၊ ဤကျမ်းမြတ်ကုရ်အာန်ကို သင့်အား ငါထုတ်ပြန်ချပေးသနားတော်မူ၏၊ ဤကျမ်းတော်မြတ် သည် ကောင်းကြီးမင်္ဂလာအဖြာဖြာနှင့် ပြည့်စုံ၏၊ သို့ထုတ်ပြန်ပို့ချပေးသနားတော်မူသည်မှာ လူသားအပေါင်း တို့သည် ကျမ်းတော်မြတ်၏ ဂါထာတော်များကို စဉ်းစားဆင်ခြင်ဖို့ရာသော်လည်းကောင်း၊ အသိဉာာဏ်ရှိသူတို့ တွေးတော်သုံးသပ်ဖို့ရာသော်လည်းကောင်း ဖြစ်၏။
38|30|၃၀။	ငါသည် တမန်တော်ဒါဝတ်(ဒ်)အား စိုလိုင်မံခေါ် သားကောင်းရတနာကို ပေးသနားတော်မူ၏၊ မှတ်သားကြလော့၊ သူသည် အလ္လာဟ်အရှင်မြတ်ကို အမြဲဝတ်ပြု၍ မိမိအပြစ်များကို ဝန်ချတောင်းပန်၏။
38|31|၃၁။	တနေ့သ၌ နေမဝင်မီညနေချမ်းအချိန်တွင် အလွန်လျင်မြန်သောစစ်မြင်းများကို သူ့အား ပြသောအခါ။
38|32|၃၂။	သူပြောဆိုသည်မှာ ထိုမြင်းများကို ကန့်လန့်ကာနောက်ကွယ်သို့ ယူသွားသည့်တိုင်အောင် ငါသည် အလ္လာဟ် အရှင်မြတ်အား အာရုံပြုသည်ထက် လောကီစည်းစိမ်ဥစ္စာများကို သာလွန်နှစ်သက်မိချေပြီ။
38|33|၃၃။	ထို့နောက်ထိုမြင်းများကို ငါ၏ရှေ့သို့ သွင်းခဲ့ကြလော့ဟု အမိန့်ပေး၍ ရောက်သောအခါ ၎င်းမြင်းများ၏ ခြေ များနှင့် လည်တိုင်များကို သန်လျက်ဖြင့် ခုတ်ပိုင်းလေ၏။
38|34|၃၄။	ငါသည် တမန်တော်စိုလိုင်မာန်အား မုချဧကန်စုံစမ်းတော်မူ၏၊ သူ၏ ပလ္လင်ပေါ်၌ ရုပ်ကလာပ်တစ်ခုချထားူတော် မူ၏၊ ထိုအခါသူသည် သတိနောင်တရ၏။
38|35|၃၅။	တမန်တော်စိုလိုင်မာန်သည် ငါ့အထံတော်၌ ပန်ထွာဆုတောင်းသည်မှာ အို-အကျွနု်ပ်၏ အရှင်သခင်၊ အကျွနု်ပ်၏ အပြစ်များကို ခွင့်လွှတ်တော်မူပါ၊ အကျွနု်ပ်မရှိသည့်နောက် မည်သူတစ်စုံတစ်ယောက်နှင့်မျှ မထိုက်တန်သော အချုပ်အခြာအာဏာကို အကျွနု်ပ်အား ပေးသနားတော်မူပါ၊ အရှင်သည် ပေးကမ်းစွန့်ကြဲတော်မူထသောအရှင် အမှန်အကန်ဖြစ်တော်မူ၏။
38|36|၃၆။	ထိုအခါ ငါသည် လေကို တမန်တော်စိုလိုင်မာန်၏ အမိန့်ကို နာခံစေတော်မူ၏၊ လေသည် တမန်တော်၏ အမိန့်အတိုင်းရောက်လိုသောအရပ်သို့ ဖြည်းညှင်းသာယာစွာယူဆောင်၍ သွားလေ၏။
38|37|၃၇။	ထို့အပြင်အဆောင်အအုံတည်ဆောက်လျက်ရှိသောနတ်ဘီလူး၊ ပုလဲရတနာများကို ငုပ်ယူသောနတ်ဘီလူးများ အပါအဝင်ဖြစ်သောရှိုင်တန်မာရ်နတ်များကိုလည်း တမန်တော်စိုလိုင်မာန်၏ အမိန့်ကို နာခံစေတော်မူ၏။
38|38|၃၈။	ထို့အပြင်သံကြိုးနှင့်အတူတကွ ဖွဲ့နှောင်ထားသောရှိုင်တန်နတ်ဘီလူးများကိုလည်း တမန်တော်၏ အခိုင်းအစေ ဖြစ်စေတော်မူ၏။
38|39|၃၉။	ထို့နောက် တမန်တော်ကို ငါမိန့်တော်မူသည်မှာ အို-စိုလိုင်မာန်၊ ဤသည်ဤဟာများသည် ငါက သင့်အား ချပေးသနားတော်မူသောစည်းစိမ်ဥစ္စာများတည်း၊ ထို့ကြောင့်ပေးကမ်းူစွန့်ကြဲလိုလျှင် စွန့်ကြဲလော့၊ သိုမှီးသိမ်း ဆည်းထားလိုလျှင် သိမ်းဆည်းထားလော့၊ သင့်အား ဤပစ္စည်းများအတွက် တစ်စုံတစ်ရာစစ်ကြောမေးမြန်းမည် မဟုတ်ချေဟု ဖြစ်၏။
38|40|၄၀။	ထို့အပြင်မှတ်သားကြလော့၊ တမန်တော်စိုလိုင်မာန်သည် ငါ့အထံတော်၌ မျက်နှာရသူဖြစ်၏၊ သူ၏ ပန်းတိုင်သည် သုမင်္ဂလာဖြစ်၏။
38|41|၄၁။	ထို့အပြင်အို-မိုဟမ္မဒ်၊ ငါ၏ ကျေးကျွန်အိုင်ယူး(ဘ်)၏ အကြောင်းကိုလည်း သင်ဟောပြောလော့၊ သူသည် မိမိ၏ အသက်သခင်ကျေးဇူူးတော်ရှင်ကို တင်လျှောက်သည်မှာ အို-အရှင်မြတ်၊ ရှိုင်တန်မာရ်နတ်သည် အကျွနု်ပ် အား ဆင်းရဲဒုက္ခအမျိုးမျိုးနှင့် နှိပ်စက်နေပါသည်။
38|42|၄၂။	ထိုအခါသူ့အား အို-အိုင်ယူး(ဘ်)၊ သင်သည် မိမိခြေဖနောင့်ဖြင့် မြေကို ဆောင့်ေျလာ့ဟု ဗျာဒိတ်ပေးတော်မူ၏၊ သို့ဆောင့်သောအခါ စမ်းရေထွက်လာ၏၊ ဤရေသည် ရေချိုးဖို့ရာ ရေအေးလည်း ဖြစ်၏၊ သောက်ဖို့ရာရေ၊ အမောဖြေအားဖြည့်ဖို့ ရေလည်းဖြစ်၏။
38|43|၄၃။	ထို့အပြင်ငါသည် မိမိ၏ မဟာဂရုဏာတော်ဖြင့် တမန်တော်အိုင်ယူး(ဘ်)အား ၎င်း၏ အိမ်သူအိမ်သားကိုသော် လည်းကောင်း၊ သူတို့နှင့်တူသူများကိုသော်လည်းကောင်း၊ ပေးသနားတော်မူ၏၊ ယင်းသို့ပေးသနားတော်မူခြင်း ကား ငါ့ထံမှ ကောင်းကြီးမင်္ဂလာတော်ဖြစ်၏၊ အသိဉာာဏ်ရှိသူတို့အဖို့ အမှတ်သညာလည်းဖြစ်၏။
38|44|၄၄။	ထို့အပြင်သူ့အား အို-အိုင်ယူး(ဗ်)၊ သင်သည် သစ်ကိုင်းတစ်ကိုင်းကို ကိုင်၍ ရိုက်လော့၊ သင်သည် မိမိပြုသော သစ္စာကို မဖျက်လင့်၊ မှတ်သားကြလော့၊ ငါသည် သူ့အား တည်ကြည်သမာဓိရှိသူအဖြစ်နှင့်ပင် တွေ့မြင်တော် မူ၏၊ အလွန်မွန်မြတ်သောကျေးတော်မျိုး ကျွန်တော်မျိုးတစ်ဦးဖြစ်ပေစွ၊ စင်စစ်မှာ သူသည် မိမိကျေးဇူးတော် သခင် အလ္လာဟ်အရှင်မြတ်ဘက်တော်သို့ သတိနောင်တရခြင်းဖြင့် အမြဲမျက်နှာမူ၏။
38|45|၄၅။ အို-တမန်တော်မိုဟမ္မဒ်၊ ငါ၏ ကျေးကျွန်တမန်တော်အေဗရာဟမ်၊ အစ်စ်ဟတ်(က်)၊ ယအ်ကွတ်(ဘ်)တို့၏ အကြောင်းူအရာကို ဟောပြောလော့၊ ထိုတမန်တော်တို့သည် အရည်အချင်းကောင်းမြတ်၏၊ အမြော်အမြင်ကြီး သူတို့ဖြစ်ကြ၏။
38|46|၄၆။	မှတ်သားကြလော့၊ ငါသည် ထိုတမန်တော်တို့အား နောင်တမလွန်ဘဝ၌ရှိသောဘုံဗိမာန်ကို အမြဲသတိရတတ် သောဖြူစင်သောစိတ်သဘောအားဖြင့် သန့်ရှင်းစင်ကြယ်တော်မူ၏။
38|47|၄၇။	မှတ်သားကြလော့၊ ငါ၏ရှေ့တော်၌ ထိုတမန်တော်တို့သည် ငါအမြတ်တနိုးရွေးကောက်တော်မူသောသူတော် သူမြတ်တို့ဘောင်တွင် ပါဝင်သူများမုချဖြစ်ကြ၏။
38|48|၄၈။	အို-တမန်တော်မိုဟမ္မဒ်၊ အစ္စမာအီလ်၊ အီလီရှားဇွလ်ကစ်(ဖ်)လေ့တို့သည် တမန်တော်များဖြစ်ကြ၏၊ သူတို့ အကြောင်းကိုလည်း ဟောကြားလော့၊ စင်စစ်အားဖြင့် သူတို့သည် ငါရွေးကောက်တင်မြှောက်တော်မူသော သူတော်သူမြတ်တို့ဘောင်တွင် အပါအဝင်ဖြစ်ကြ၏။
38|49|၄၉။	ဤကျမ်းတော်မြတ်သည် အဆုံးအမသတိပေးတရားတော်ဖြစ်၏၊ မှတ်သားကြလော့၊ ဒုစရိုက်မကောင်းမှုကို ရှောင်ကြဉ်သူတို့အတွက်မူကား သူတို့၏ ခရီးပန်းတိုင်သည် သုမင်္ဂလာဖြစ်၏။
38|50|၅၀။	ထိုပန်းတိုင်သည် သုခဥယျာဉ်တော်များဖြစ်၏၊ ထိုဥယျာဉ်တော်များ၏ တံခါးများကို သူတို့အတွက် ဖွင့်ထား တော်မူ၏။
38|51|၅၁။	သူတို့သည် ထိုဥယျာဉ်တော်များတွင် လဲလျောင်းလျက် ဥယျာဉ်ရှိ မွန်မြတ်များပြားသော သစ်သီးသစ်ဥနှင့် အေးမြသောသောက်စရာတို့ကို တောင်းသောက်စားကြ၏။
38|52|၅၂။ ထို့အပြင်သူတို့အပါးတွင် စက္ခုအိန္ဒြေရှိသောနတ်ကညာများူလည်းရှိကြ၏။
38|53|၅၃။	ဤကျေးဇူးတော်များသည် တရားစီရင််တော်မူသောနေ့တွင် ပေူးသနားတော်မူမည်ဟု သင်တို့အား ဂတိသစ္စာ ထားတော်မူသောအောင်ဆုမင်္ဂလာတော်တည်း။
38|54|၅၄။	မှတ်သားကြလော့၊ ဤကျေးဇူးတော်များသည် ငါပေးသနားတော်မူသောဘောဇဉ်ရိက္ခာများအမှန်ဖြစ်၏၊ ၎င်းတို့ သည် ဘယ်သောအခါမျှ မပုပ်သိုးမပျက်စီးချေ။
38|55|၅၅။ ဤအောင်ဆုမင်္ဂလာတော်ကြီးသည် သမ္မာတရားတော်အတိုင်း ကျင့်ကြံသောသူမွန်သူမြတ်တို့အဖို့အရာဖြစ်၏၊ မှတ်သားကြလော့၊ တရားလွန်သူအပြစ်ကောင်တို့မှာမူကား သူတို့၏ခရီးပန်းတိုင်သည် အမင်္ဂလာဖြစ်ရလတ့ံ။
38|56|၅၆။	သူတို့သည် အဝီစိငရဲမီးတွင် လောင်ကျွမ်းကြရလတ့ံ၊ အလွန်ဆိုးဝါသောနေရာထိုင်ခင်ဖြစ်၏။
38|57|၅၇။	ငရဲအတွင်း၌ သူတို့သောက်ဖို့ရာ ကျိုက်ကျိုက်ဆူသောရေပူရှိ၏၊ အလွန်အေးသောရေခဲရေလည်း ရှိ၏၊ သူတို့ သည် ၎င်းရေကိုသာ သောက်ရမည်သာတည်း။
38|58|၅၈။	ထို့အပြင်အပူအအေးစုံတွဲရှိသကဲ့သို့့ အခြားအပြစ်ဒဏ်များလည်း စုံတွဲစုံတွဲစီ အမျိုးမျိုးအဖုံဖုံရှိသေး၏။
38|59|၅၉။	အို-ငရဲသားတို့၊ သည်မှာ သင်တို့ထံသို့ မစဉ်းစားမဆင်ခြင်ပဲ အရေးတကြီးတိုးဝင်လာသောစစ်တပ်ကြီးတစ်ခု ရှိသေး၏၊ ငရဲသားတို့က သင်တို့အဖို့သာယာသောခရီးဦးကြိုဆိုသောစကားမရှိချေ၊ အကယ်စင်စစ်သူတို့သည် ငရဲမီး၌ ဖုတ်ကင်ခြင်းကို ခံကြရလတ့ံဟု ဆို၏။
38|60|၆၀။	သူတို့က ဟယ်-လမ်းမှားသို့ သွေးဆောင်သောသူယုတ်မာကြီးတို့၊ သင်တို့ကို ခရီးဦးကြိုဆိုဖို့ရာ နှစ်သိမ့်စေ သောစကားမရှိချေ၊ သင်တို့သည် မိမိတို့ဖျားယောင်းသွေးဆောင်ခြင်းအားဖြင့် ငါတို့ကို ဤဘေးဒဏ်သို့ ယူဆောင် လာကြ၏၊ ယခုမူကား ကံဆိုးမိုးမှောင်ဘဝသို့ ရောက်ရချေပြီဟု ဆိုကြ၏။
38|61|၆၁။	တဖန်သူတို့က အို-အကျွနု်ပ်တို့၏ ကျေးဇူးတော်သခင်၊ အကျွနု်ပ်တို့အား ဤဘေးဒုက္ခသို့ ပို့ဆောင်သောသူ တို့အား အပြစ်ဒဏ်နှစ်ဆထမ်းပိုးတိုးပေးတော်မူပါဟု တင်လျှောက်ကြ၏။
38|62|၆၂။	ငရဲသားတို့အချင်းချင်း ဤသို့မေးမြန်းကြ၏၊ ငါတို့မလိမ္မာဆိုးသွမ်းသူဟု ယူဆလေ့ရှိသောသူများကို ငါတို့ ယခုမမြင်ရချေ၊ ငါတို့အဘယ်အဖြစ်သို့ ဆိုက်ရောက်နေကြသနည်း။
38|63|၆၃။	ငါတို့သည် သူတို့အား ရယ်စရာဟု ထင်မှတ်ခဲ့ခြင်းသည် မှားပြီလော သို့မဟုတ် ငါတို့သည် သူတို့ကို မမြင် ပဲ မျက်စိမှောက်နေသလော။
38|64|၆၄။	မှတ်သားကြလော့၊ ငရဲသားတို့သည် အချင်းချင်းတစ်ဦးနှင့်တစ်ဦး ယင်းကဲ့သို့မုချဧကန်အငြင်းအခုန်ပြုကြ၏၊ အချင်းဖြစ်ပွားကြ၏။
38|65|၆၅။	အို-တမန်တော်မိုဟမ္မဒ်၊ သင်သည် သူတို့အား ဟောကြားလော့၊ ငါသည် အဆုံးအမသတိပေးသူသာတည်း၊ အလ္လာဟ်အရှင်မြတ်မှတပါး အခြားအရှင်သခင်မရှိချေ၊ အရှင်မြတ်သည် တစ်ဆူတည်းအထီးထီးတည်တော် မူ၏၊ ဇာတိပကတိအားဖြင့် ကုံလုံပြည့်စုံတော်မူ၏။
38|66|၆၆။	အရှင်မြတ်သည် ကမ္ဘာမြေပြင်မိုးကောင်းကင်နှင့် မိုးမြေအကြားရှိရှိသမျှတို့ကို သိမ်းရုံးစိုးပိုင်တော်မူ၏၊ အနန္တ တန်ခိုးတော်သခင်၊ အပြစ်လွှတ်တော်မူသောအရှင်ဖြစ်တော်မူ၏။
38|67|၆၇။	အို-တမန်တော် ဟောပြောလော့၊ ဟယ်-အချင်းတို့၊ ဤကျမ်းမြတ်ကုရ်အာန်သည် အတိုင်းမသိသိမ်မွေ့နက်နဲ မြင့်မြတ်လှ၏။
38|68|၆၈။	သို့ပါလျက် သင်တို့သည် ဤကျမ်းတော်မြတ်ကို မလိုက်နာ ကျောပေးကြ၏။
38|69|၆၉။	ဟယ်-အချင်းတို့၊ ကောင်းကင်းတမန်တော်ကြီးများအချင်းချင်း ငြင်းခုံကြသောအခါ သူတို့အကြောင်းကို ငါ မသိရချေ။
38|70|၇၀။	ငါသည် အလ္လာဟ်အရှင်မြတ်စေလွှတ်တော်မူသော တမန်တော်ရိုးရိုးသာတည်းဟု ငါ့ထံ ဗျာဒိတ်တော်လာ၏။
38|71|၇၁။	အို-တမန်တော်၊ သင်၏ အသက်သခင်ကျေးဇူးရှင်သည် ကောင်းကင်တမန်တော်မျာအား မိန့်တော်မူသည်မှာ အို-ကောင်းကင်တမန်အပေါင်းတို့၊ ကြည့်ကြလော့၊ ငါသည် လူသားကို ရွှံ့မြေမှ ဖန်ဆင်းတော်မူမည်ဖြစ်၏။
38|72|၇၂။	ယင်းသို့ဗျာဒိတ်ပေးတော်မူပြီးနောက် လူသားကို ကိုယ်ကာယခြေလက်အင်္ဂါအစုံအလင်ဖန်ဆင်းတော်မူ၏၊ ၎င်း ကိုယ်ကာယအတွင်း ငါ၏ အသက်ဝိညာဉ်ကို မှုတ်သွင်းတော်မူ၏၊ ယင်းသို့အသက်သွင်းတော်မူပြီးသည်နောက် ကောင်းကင်တမန်တို့အား လူသားကို ဦးညွှတ်ချ၍ အရိုအသေပြုရန် ခိုင်းတော်မူ၏။
38|73|၇၃။ ကောင်းကင်တမန်တော်များအနက် တဦးသောတမန်တော်မှတပါး အခြားတမန်တော်များသည် ဦးညွှတ်ချ၍ အရိုအသေပြုကြ၏။
38|74|၇၄။	အရိုအသေမပြုသောကောင်းကင်တမန်မှာ အီဗလစ်(စ်)ဖြစ်၏၊ သူသည် လူသားအား စက်ဆုတ်ရွံရှာ၏၊ မထီ လေးစားပြု၏၊ မယုံကြည်သူမိစ္ဆာမိုက်တို့ဘောင်တွင် အပါအဝင်ဖြစ်သွား၏။
38|75|၇၅။	အလ္လာဟ်အရှင်မြတ် ဗျာဒိတ်ပေးသည်မှာ အို-အီဗလစ်(စ်)၊ နင်သည် ငါ၏လက်တော်နှစ်ဘက်ဖြင့် ဖန်ဆင်းသော လူသားကို ဦးညွှတ်ချခြင်းမပြုအောင် နင့်အား အဘယ်အရာတစ်စုံတစ်ခုက တားဆီးကန့်ကွက်သနည်း၊ နင်သည် အလွန်မာနကြီးသလော၊ သို့မဟုတ် နင်သည် မြင့်မြတ်၍ တန်ခိုးကြီးသူတို့ဘောင်တွင် အပါအဝင်ဖြစ်သလော။
38|76|၇၆။	အီဗလစ်(စ်)က တုံ့ပြန်လျှောက်သည်မှာ အို-အလ္လာဟ်အရှင်၊ အကျွနု်ပ်သည် လူသားထက်သာလွန်မြင့်မြတ်ပါ၏၊ အရှင်မြတ်သည် အကျွနု်ပ်ကို မီးမှ ဖန်ဆင်းတော်မူပါ၏၊ လူသားကို မြေစေးမှ ဖန်ဆင်းတော်မူပါ၏။
38|77|၇၇။	ထိုအခါအလ္လာဟ်အရှင်မြတ်ဗျာဒိတ်ပေးတော်မူသည်မှာ အို-အီဗလစ်(စ်)၊ နင်သည် ဤသုခဘုံနန်းမှ အမြန် ထွက်သွားလော့၊ မှတ်သားလော့၊ အမှန်မှာ နင်သည် ငါ့အထံတော်မှ နှင်ထုတ်ခံရသောရာဇဝတ်ကောင်ဖြစ်၏။
38|78|၇၈။	ထို့အပြင် မှတ်သားလော့၊ စစ်ကြောစီရင်တော်မူသောနေ့တော်ကြီးတိုင်အောင် ငါ၏ ကျိန်ဆဲခြင်းသည် နင့်ကို နှိပ်စက်လတ့ံ။
38|79|၇၉။	ထိုအခါသူက အို-အကျွနု်ပ်၏အရှင်သခင်၊ သူတို့ကို ရှင်ပြန်ထမြောက်စေတော်မူသောနေ့တော်ကြီးတိုင်အောင် အကျွနု်ပ်၏ အပြစ်ဒဏ်ကို ဆိုင်းင့ံထားတော်မူပါဟု ပြန်လျှောက်၏။
38|80|၈၀၊၈၁။	နင်သည် ချိန်းချက်သတ်မှတ်ထားသောအချိန်တိုင်အောင် အပြစ်ဒဏ်တော်ကို ရွှေ့ဆိုင်းထားခြင်းခံရသော သူတို့ဘောင်တွင် အပါအဝင်ဖြစ်၏ဟု အရှင်မြတ်ဗျာဒိတ်ပေးတော်မူ၏။
38|81|၈၀၊၈၁။	နင်သည် ချိန်းချက်သတ်မှတ်ထားသောအချိန်တိုင်အောင် အပြစ်ဒဏ်တော်ကို ရွှေ့ဆိုင်းထားခြင်းခံရသော သူတို့ဘောင်တွင် အပါအဝင်ဖြစ်၏ဟု အရှင်မြတ်ဗျာဒိတ်ပေးတော်မူ၏။
38|82|၈၂။	ထိုအခါအီဗလစ်(စ်)က အို-အရှင်မြတ်၊ အရှင်၏ အနန္တတန်ခိုးတော်ကို တိုင်တည်၍ ဆိုပါ၏၊ အကျွန်ုပ်သည် လူသားအားလုံးတို့ကို မုချအမှန်ဖျားယောင်းသွေးဆောင်ပါမည်။
38|83|၈၃။	သို့သော် အရှင်မြတ်ကို အမြတ်တနိုးဝတ်ပြုသောစိတ်တခုတည်းသောရှိသော ကျေးတော်မျိုးကျွန်တော်မျိုးတို့ကို မူကား အကျွနု်ပ်မလှည့်စားနိုင်ပါဟု လျှောက်ထားပြန်၏။
38|84|၈၄၊၈၅။	အလ္လာဟ်အရှင် ဗျာဒိတ်ပေးတော်မူသည်မှာ အို-အီဗလစ်(စ်)၊ ငါသည် အမှန်ကိုသာ မိန့်တော်မူ၏၊ အမှန်စကား ကား ငါသည် ငရဲကို နင်နှင့်တကွ နင့်နောက်ကို လိုက်သူများနှင့် ပြည့်နှက်အောင် ဖြည့်တော်မူမည်။
38|85|၈၄၊၈၅။	အလ္လာဟ်အရှင် ဗျာဒိတ်ပေးတော်မူသည်မှာ အို-အီဗလစ်(စ်)၊ ငါသည် အမှန်ကိုသာ မိန့်တော်မူ၏၊ အမှန်စကား ကား ငါသည် ငရဲကို နင်နှင့်တကွ နင့်နောက်ကို လိုက်သူများနှင့် ပြည့်နှက်အောင် ဖြည့်တော်မူမည်။
38|86|၈၆။ အို-တမန်တော်မိုဟမ္မဒ်၊ သင်သည် လူသားအပေါင်းတို့အား ဟောကြားလော့၊ ဟယ်-အချင်းတို့၊ ငါသည် သမ္မာတရားတော်ကို ဟောကြားသွန်သင်ဆုံးမရခြင်းကြောင့် သင်တို့ထံမှ အဖိုးအခတောင်းလည်း မတောင်းချေ၊ တမန်တော်ဟန်ဆောင်သောလိမ်လည်သူလည်း မဟုတ်ချေ။
38|87|၈၇။	မှတ်သားကြလော့၊ ကျမ်းမြတ်ကုရ်အာန်သည် ဝေနေယျသတ္တဝါအပေါင်းတို့အတွက် အဆုံးအမတရားတော်မှတပါး အခြားတစ်စုံတစ်ရာမဟုတ်ချေ။
38|88|၈၈။	သင်တို့သည် ထိုကျမ်းတော်မြတ်အကြောင်းအရာအမှန်ကို ကာလမကြာမီ သိကြရလိမ့်မည်။
39|1|၁။	ကျမ်းမြတ်ကုရ်အာန်ကို အနန္တတန်ခိုးတော်သခင်၊ သဗ္ဗညုတဉာာဏ်တော်ရှင်၊ အလ္လာဟ်အရှင်မြတ် ထုတ်ပြန် ချပေးသနားတော်မူ၏။
39|2|၂။	အို-တမန်တော်မိုဟမ္မဒ်၊ မှတ်သားလော့၊ ငါသည် သင့်အား ကုရ်အာန်ကျမ်းတော်ကို အမှန်ချပေးသနားတော် မူ၏၊ ထို့ကြောင့် အလ္လာဟ်အရှင်မြတ်အားသာလျှင် ဝတ်ပြုလော့၊ အရှင်မြတ်အားသာလျှင် ခဝပ်ကိုးကွယ်ခြင်း သည် ဖြူစင်မှန်ကန်သောတရားဖြစ်၏။
39|3|၃။	သန့်ရှင်းစင်ကြယ်သော ဘာသာအယူဝါဒမှာ အလ္လာဟ်အရှင်မြတ်အားသာလျှင် ခဝပ်ကိုးကွယ်ခြင်းဖြစ်၏၊ အလ္လာဟ်အရှင်မြတ်မှတပါး အခြားကာကွယ်စောင့်ရှောက်သူ အဆွေခင်ပွန်းကို ရွေးကောက်သူတို့က အကျွနု်ပ် တို့သည် သူတို့ကို ဝတ်ပြုခြင်းမှာ သူတို့သည် အကျွနု်ပ်တို့အား အလ္လာဟ်အရှင်မြတ်သည် သူတို့အလည်ကြား တွင် သူတို့ကွဲလွဲမှုကို စစ်ကြောစီရင်တော်မူလတ့ံ၊ မှတ်သားကြလော့၊ အလ္လာဟ်အရှင်မြတ်သည် မုသားစကား ဆိုသူနှင့် ကျေးဇူးကန်းသူတို့ကို လမ်းပြတော်မမူချေ။
39|4|၄။	အကယ်၍ အလ္လာဟ်အရှင်မြတ်သည် သားရတနာရွေးကောက်တော်မူလိုပါလျှင် မိမိဖန်ဆင်းတော်မူသော လူသား များထဲမှ ယူနိုင်တော်မူ၏၊ အလ္လာဟ်အရှင်မြတ်သည် ကုံလုံမွန်မြတ် အ့ံချီးမဆုံးဖြစ်တော်မူ၏၊ အရှင်မြတ်သည် အလ္လာဟ်ဖြစ်တော်မူ၏၊ တဆူတည်းအထီးထီ တည်တော်မူ၏၊ ဇာတိပကတိအားဖြင့် ကုံလုံပြည့်စေတော်မူ၏။
39|5|၅။	အလ္လာဟ်အရှင်မြတ်သည် မိုးမြေကို အမှန်ပင်ဖန်ဆင်းတော်မူ၏၊ နေ့ပြီးညဉ့်၊ ညဉ့်ပြီးနေ့ကို ခဏမစဲဖြစ်ပေါ်လာစေ တော်မူ၏၊ နေလတို့ကို တာဝန်ဝတ္တရားသတ်မှတ်၍ အလုပ်ချတော်မူ၏၊ နေလတို့သည် ပိုင်းခြားသတ်မှတ် ထားတော်မူသောအချိန်ကာလအတိုင်းသာ သွားလာဝင်ထွက်ရကြ၏၊ အရှင်မြတ်သည် အနန္တတန်ခိုးတော်သခင်၊ အဖန်တလဲလဲအပြစ်လွှတ်တော်မူသောအရှင်မဟုတ်ချေလော။
39|6|၆။	အလ္လာဟ်အရှင်မြတ်သည် သင်တို့အပေါင်းကို လူသားတစ်ဦးတည်းမှ ဖန်ဆင်းတော်မူ၏၊ ထို့နောက်ထိုလူသား ထံမှ သူ၏ မယားမိန်းမကို စီရင်တော်မူ၏၊ အရှင်မြတ်သည် သင်တို့အဖို့ ခြေလေးချောင်းတိရိစ္ဆာန်ရှစ်မျိုးကို ချပေးတော်မူ၏၊ သင်တို့ကိုလည်း အမိဝမ်းတွင်း၌ မိုက်မှောင်အတိကျလျက်ရှိသောကန့်လန့်ကာသုံးထပ်အထဲ ဝယ် ကလကရေကြည်မှ သွေးခဲ၊ သွေးခဲမှ သားတစ်၊ သားတစ်မှ ခြေလက်အင်္ဂါစသည်များကို တစ်ခုနောက် တစ်ခုဖန်ဆင်းတော်မူ၏၊ သင်တို့၏ အရှင်သခင်အလ္လာဟ်အရှင်မြတ်သည် ယင်းသို့ဖန်ဆင်းတော်မူထသော၊ အချုပ်အခြာအာဏာပိုင်သတော်မူသောအရှင် ဖြစ်တော်မူ၏၊ အရှင်မြတ်မှတပါး အခြားအရှင်သခင်မရှိချေ၊ သို့ပါလျက် သင်တို့သည် အဘယ်ကြောင့်ကျောခိုင်းသွားကြသနည်း။
39|7|၇။	အကယ်၍ သင်တို့သည် ကျေးဇူးကန်းကြလျှင် အလ္လာဟ်အရှင်မြတ်၌ တစ်စုံတစ်ရာဆုံးရှုံးခြင်းမရှိ၊ အရှင်မြတ် သည် သင်တို့ကို မှီခိုအားထားတော်မမူချေ၊ သို့သော် အလ္လာဟ်အရှင်မြတ်သည် မိမိ၏ ကျေးကျွန်များက ကျေးဇူးကန်းကြသည်ကို နှစ်သက်တော်မမူချေ၊ သင်တို့သည် ကျေးဇူးတော်ကို ချီးကျူးလျှင် သင်တို့ကို နှစ် ခြိုက်တော်မူ၏၊ မိမိဝန်ထုပ်ဝန်ပိုးကို ထမ်းရွက်နေရသောလူသားသည် သူတပါး၏ အထုပ်အပိုးကို မထမ်းဆောင် နိုင်ချေ၊ သင်တို့သည် မိမိတို့၏ ကျေးဇူးတော်သခင်ထံ ပြန်ကြရမည့်သာတည်း၊ ထိုအခါ အရှင်မြတ်သည် သင်တို့အား သင်တို့ပြုကျင့်လေ့ရှိသောအမှုများကို ဖော်ပြတော်မူလတ့ံ၊ မှတ်သားကြလော့၊ အလ္လာဟ်အရှင်မြတ် သည် လူသားတို့၏ စိတ်နှလုံးအိမ်အတွင်းရှိသမျှကို အကြွင်းမဲ့သိတော်မူ၏။
39|8|၈။	လူသားသည် ဘေးဒုက္ခထိသောအခါ မိမိ၏ အရှင်သခင်အထံတော်၌ မိမိအပြစ်များကို ဝန်ချတောင်းပန်၏၊ ထိုဘေးအန္တရာယ်မှ ကယ်နှုတ်တော်မူရန် ဆုတောင်း၏၊ ငါအရှင်မြတ်သည် သူ့အား ကောင်းကြီးမင်္ဂလာပေး သနားတော်မူသောအခါ သူသည် မိမိဆုတောင်းချက်များကို မေ့လျော့ပြီးလျှင် လူတို့အား အရှင်မြတ်လမ်းမှ တိမ်းစောင်းကျအောင် သွေးဆောင်ရန်အလို့ငှာ အရှင်မြတ်နှင့် တုဘက်ပြိုင်ဘက်များကို ရှာဖွေဆည်းကပ် ကိုးကွယ်ကြ၏၊ အို-မိုဟမ္မဒ်၊ သင်သည် ယင်းကဲ့သို့ပြုကျင့်သူအား ဟောကြားလော့၊ ဟယ်-မိစ္ဆာမိုက်၊ သင်၏ မိစ္ဆာအယူဝါဒ၌ လောကီတခဏမျှ ပျော်ရွှင်ချမ်းသာစွာနေလော့၊ မှတ်သားလော့၊ သင်သည် အဝီစိ ငရဲမီးကို ပိုင်ဆိုင်သူတို့ဘောင်တွင် အပါအဝင်ဖြစ်၏။
39|9|၉။	နောင်တမလွန်ဘဝ၌ ယုံကြည်၍ မိမိ၏ အရှင်သခင်အထံတော်မှ ကျေးဇူးမင်္ဂလာတော်ကို မျှော်လင့်လျက် အလ္လာဟ်အရှင်မြတ်အား ညဉ့်အချိန်နာရီများ၌ ဦးညွှတ်ချ၍သော်လည်းကောင်း၊ မတ်မတ်ရပ်၍သော်လည်း ကောင်း၊ ဆွလားသ်ဝတ်ပြုသူသည် မိစ္ဆာဒိဋ္ဌိနှင့်ထပ်တူထပ်မျှဖြစ်နိုင်သလော၊ အို-မိုဟမ္မဒ်၊ သင်သည် ၎င်းတို့အား ဟောပြောလော့၊ ဟယ်-အချင်းတို့၊ အသိဉာာဏ်ရှိသူတို့နှင့် အသိဉာာဏ်ကင်းမဲ့သူတို့တတန်းတဆင့်တည်း ဖြစ်နိုင် သလော၊ သို့သော်အသိအလိမ္မာပညာဉာာဏ်ရှိသူတို့သာ တမန်တော်ကို စောင့်ကြလိမ့်မည်။
39|10|၁ဝ။	အို-တမန်တော်၊ ငါ၏ ယုံကြည်သူကျေးကျွန်မြတ်တို့အား ဆင့်ဆိုလော့၊ အို-ငါ၏ ယုံကြည်သူကျေးကျွန်အပေါင်း တို့၊ သင်တို့သည် မိမိတို့၏ အရှင်သခင်၏ ဝတ်တော်ကို ပြေလည်အောင် ပြုကြလော့၊ အကြောင်းမူကား အကြင်သူတို့သည် ဤပစ္စုပ္ပန်မျက်မှောက်ဘဝ၌ ကောင်းမှုကို ပြုကျင့်ကြမူ၊ ထိုသူတို့အဖို့အရာ သုခအကျိုး အသင့်ရှိ၏၊ ဤမဟာပထဝီမြေသည် အလွန်ပင်ကျယ်ဝန်း၏၊ အကယ်စင်စစ်သမာဓိတည်ကြည်ခြင်းရှိသူတို့သည် သူတို့၏ အခစားနာကို တွန့်တိုခြင်းမရှိပဲ ပေးခြင်းခံရလတ့ံ။
39|11|၁၁။	အို-မိုဟမ္မဒ်၊ ဟောပြောလော့၊ ဟယ်-အချင်းတို့၊ အလ္လာဟ်အရှင်မြတ်အားသာလျှင် အမြတ်တနိုးကိုးကွယ် အပ်သည်ဟူသော သန့်ရှင်းစင်ကြယ်သော ဘာသာအယူဝါဒနှင့် အရှင်မြတ်အား ဝတ်ပြုလော့ဟု ငါ့ထံသို့ ဗျာဒိတ်တော်လာ၏။
39|12|၁၂။	အလ္လာဟ်အရှင်မြတ်ကို ကျိုးနွံနာခံသူတို့အနက် ငါသည် ရှေးဦးပထမဖြစ်ရမည်ဟုလည်း ဗျာဒိတ်တော်လာ၏။
39|13|၁၃။	အို-တမန်တော်၊ ဟောကြားလော့၊ မှတ်သားကြလော့၊ ငါသည် မိမိ၏အရှင်သခင်အား မကျိုးနွံ မထီမဲ့မြင်ပြုလျှင် ငါသည် တရားစီရင်တော်မူသောနေ့တော်ကြီး၏ အပြစ်ဒဏ်ကို အလွန်ကြောက်ရွံ့စိုးရိမ်၏။
39|14|၁၄။	အို-တမန်တော်၊ ဟောပြောလော့၊ အလ္လာဟ်အရှင်မြတ်အားသာလျှင် အမြတ်တနိုးကိုးကွယ်အပ်သည်ဖြစ်သော သန့်ရှင်းစင်ကြယ်သောဘာသာအယူဝါဒနှင့် ငါသည် အရှင်မြတ်အား ဝတ်ပြု၏။
39|15|၁၅။	သင်တို့လည်း အရှင်မြတ်မှတပါး ကြိုက်နှစ်သက်ရာကို ကိုးကွယ်ကြလော့၊ တဖန်ဟောပြောလော့၊ ဟယ်-အချင်းတို့၊ မုချဧကန်ဆုံးရှုံးရသူတို့ကား တရားစီရင်တော်မူသောနေ့တော်ကြီး၌ မိမိကိုယ်ကိုသော်လည်းကောင်း၊ မိမိတို့အိမ်သူအိမ်သားတို့ကိုသော်လည်းကောင်း၊ ဆုံးရှုံးရသူများဖြစ်ကြ၏၊ စင်စစ်အားဖြင့် ယင်းဆုံးရှုံးခြင်းသည် ရှင်းလင်းထင်ရှားသော ပျက်ပြားဆုတ်ယုတ်ခြင်းအစစ်ပေတည်း။
39|16|၁၆။	ထိုဆုံးရှုံးသူများတို့၏ အမိုးမှာ မီးအတိဖြစ်၏၊ သူတို့အောက်ကြမ်းပြင်မှာလည်း မီးအတိဖြစ်၏၊ ဤငရဲမီးအားဖြင့် အလ္လာဟ်အရှင်မြတ်သည် မိမိ၏ ကျေးကျွန်များကို ခြိမ်းခြောက်တော်မူ၏၊ အို-ငါအရှင်မြတ်၏ ကေ်ျးကျွန်အပေါင်း တို့၊ ထို့ကြောင့်ငါအရှင်မြတ်ကို ကြောက်ရွံ့ ကျိုးနွံကြလော့။
39|17|၁၇။	အကြင်သူတို့သည် ဘုရားတုဘုရားယောင်များကို ဝတ်မပြုပဲ စွန့်ပစ်လျက် အလ္လာဟ်အရှင်မြတ်ဘက်တော်သို့ သတိနောက်တရခြင်းနှင့် လှည့်ကြအ့ံ၊ သူတို့အဖို့အရာ ဝမ်းမြောက်ဝမ်းသာဘွယ်သောသတင်းကောင်းများရှိ၏၊ အို-မိုဟမ္မဒ်၊ ထို့ကြောင့် သင်သည် ငါ၏ ကျေးတော်မျိုး ကျွန်တော်မျိုးတို့ကို သုမင်္ဂလာသတင်းကောင်းကို ကြေငြာဟောပြောလော့။
39|18|၁၈။	ထိုသူမြတ်တို့သည် ဆုံးမသြဝါဒတော်ကို နာယူ၍ သြဝါဒတော်အတိုင်း ပြုကျင့်ကြ၏၊ ဤကဲ့သို့သောသူတို့ကို အလ္လာဟ်အရှင်မြတ်က လမ်းပြတော်မူ၏၊ သူတို့သည် အသိအလိမ္မာဉာာဏ်ပညာရှိသူများဖြစ်ကြ၏။
39|19|၁၉။	အကြင်သူအား အပြစ်ဒဏ်ပေးတော်မူအ့ံ၊ ထိုသူသည် ကူညီထောက်ပ့ံခြင်းရမည်လော၊ ထို့အပြင် အို-မိုဟမ္မဒ်၊ အဝီစီငရဲမီးတွင် ခံစားနေရသူအား သင်သည် ကယ်နှုတ်နိုင်မည်လော။
39|20|၂ဝ။	သို့သော်အကြင်သူတို့သည် မိမိ၏ အရှင်သခင်၏ ဝတ်ကို ပြေလည်အောင် ပြု၏၊ ထိုသူတို့စံမြန်းဖို့ရာ မြင့်စွင့် သောဘုံဗိမာန်များကို တဘုံပေါ်တဘုံဆင့်၍ မြင့်သည်ထက်မြင့်အောင် စီရင်ထားတော်မူ၏၊ ထိုနန်းပြဿဒ်တို့ အောက်၌ စိမ့်စမ်းရေမြောင်း၊ ချောင်းအသွယ်သွယ်တို့လည်း အယဉ်ထွေထွေစီးဆင်းလျက်ရှိ၏၊ ဤအရာများ သည် အလ္လာဟ်အရှင်မြတ်၏ ကတိသစ္စာတော်အတိုင်းဖြစ်၏၊ အရှင်မြတ်သည် မိမိထားတော်မူသောကတိသစ္စာ တော်ကို မည်သည့်အခါမှ ဖျက်တော်မမူချေ။
39|21|၂၁။	အို-တမန်တော်၊ သင်မမြင်သလော၊ အလ္လာဟ်အရှင်မြတ်သည် အထက်ကောင်းကင်မှ မိုးရေကို ရွာသွန်းစေ တော်မူ၏၊ ထိုမိုးရေကို မြေကြီးအထဲသို့ စိမ့်ဝင်စေပြီးလျှင် စိမ့်စမ်းများဖြစ်စေတော်မူ၏၊ ထို့နောက်၎င်းစိမ့်စမ်းရေ များအားဖြင့် အရောင်အမျိုးမျိုးရှိသောကောက်ပဲသီးနှံများကို သီးစေတော်မူ၏၊ ထို့နောက်၎င်းအသီးအနှံများ သည် ညှိုးနွမ်းလာ၍ အရောင်ဝါလာသည်ကို သင်မြင်ရ၏၊ ထို့နောက်၎င်းအသီးအနှံကို ဖွဲ့ဖြစ်စေတော်မူ၏၊ မှတ်သားကြလော့၊ àဤအဖြစ်အပျက်များတွင် အသိဉာာဏ်ရှိသူတို့အဖို့အရာ သတိပေးစကားသြဝါဒတစ်ပါးမုချ အမှန်ပါရှိ၏။
39|22|၂၂။	အလ္လာဟ်အရှင်မြတ်သည် အကြင်သူ၏ စိတ်နှလုံးအား အလ္လာဟ်အရှင်မြတ်ကို ကျိုးနွံနာခံရန် ကျယ်ဝန်းစေတော် မူသောသဒ္ဓါတရားကို ပေးတော်မူ၏၊ ထို့ကြောင့်ထိုသူသည် မိမိ၏ အရှင်သခင်ထံမှ လာသောအလင်းရောင်ခြည် တော်ကို လိုက်၏၊ ထိုသူသည် မယုံကြည်သူမိစ္ဆာဒိဋ္ဌိတို့နှင့် ထပ်တူထပ်မျှဖြစ်သလော၊ ထို့ကြောင့်အရှင်မြတ်ကို သတိမရ၊ မေ့လျော့နေအောင် စိတ်နှလုံးမာမြင်းသူတို့သည် ပျက်စီးဆုံးရှုံးကြရလတ့ံ၊ ဤကဲ့သို့သောသူတို့သည် ရှင်းူလင်းထင်ရှားသောမဟာအမှားကြီးတွင် နစ်မွန်းနေကြ၏။
39|23|၂၃။	အလ္လာဟ်အရှင်မြတ်သည် အလွန်မြင့်မြတ်နက်နဲသိမ်မွေ့သောဗျာဒိတ်တော်များပါရှိသည့် ကျမ်းမြတ်ကုရ်အာန် ကို ထုတ်ပြန်ပို့ချပေးသနားတော်မူပြီး ထိုကျမ်းတော်၌ ခြားနားခြင်းမရှိ၊ ညီညွတ်ခြင်းသာရှိ၏၊ ထိုကျမ်းတော်မြတ် သည် အောင်ဆုမင်္ဂလာတော်အကြောင်းနှင့် အပြစ်ဒဏ်တော်အကြောင်းကို နှစ်မျိုးနှစ်ဖုံယှဉ်တွဲ၍ ဖော်ပြထား၏၊ ကုရ်အာန်ကျမ်းတော်မြတ်ကို ကြားနာရသောအခါ မိမိတို့၏ ကျေးဇူးတော်သခင်ကို ကြောက်ရွံ့ရိုကျိုးသူတို့၏ အရေအသားတို့သည် ရိုးတွင်းခြင်ဆီစိမ့်မျှ ကြက်သီးမွေးညှင်းထ၍ လာကြကုန်၏၊ ထို့ကြောင့်သူတို့၏ စိတ်နှလုံး များသည် နူးည့ံသိမ်မွေ့လာ၍ ကုရ်အာန်ကျမး်တော်မြတ်ကို ယုံကြည်ကိုင်းရှိုင်းလာကြကုန်၏၊ အလ္လာဟ်အရှင် မြတ်၏ လမ်းပြတရားတော်သည် ထိုကဲ့သို့ဖြစ်၏၊ အရှင်မြတ်သည် လမ်းပြလိုတော်မူသောသူကို လမ်းပြတော် မူ၏၊ လမ်းမှားတွင် ပစ်ထားလိုတော်မူသောသူအတွက်မူကား လမ်းပြသူမရှိချေ။
39|24|၂၄။	အကြင်သူသည် တရားစီရင်တော်မူသောနေ့တော်ကြီး၌ အလွန်ပြင်ပြကြောက်မက်ဖွယ်သော အပြစ်ဒဏ်နှင့် ပက်ပင်းပါတွေ့ရှိရ၏၊ ထိုသူသည် ကောင်းမှုပြုကျင့်သူနှင့် တူသလော၊ ထို့အပြင်မကောင်းမှုကျုးလွန်သူတို့အား မိန့်တော်မူမည်မှာ ဟယ်-ဒုစရိုက်ကောင်တို့၊ နင်တို့ပြုကျင့်လေ့ရှိသောမကောင်းမှု၏ ဆိုးကျိုးအရသာကို မြည်းကြ လော့။
39|25|၂၅။	ဤသူမိုက်တို့ထက်ရှေးကျသောလူဟောင်းတို့လည်း သမ္မာတရားတော်ကို မယုံကြည်ငြင်းပယ်ကြ၏၊ ထို့ကြောင့် သူတို့အပေါ်သို့ အပြစ်ဒဏ်တော်ကြီး ကျရောက်လာ၏၊ အဘယ်နေရာက ကျရောက်လာသည်ကို သူတို့မသိ ကြချေ။
39|26|၂၆။	အလ္လာဟ်အရှင်မြတ်သည် ထိုသူတို့အား ဤဘဝ၌ ဂုဏ်အသရေသိမ်ဖျင်း၍ အောက်ကျနောက်ကျဖြစ်ခြင်း အရသာကို မြည်းစေတော်မူ၏၊ သို့သော်အမှန်မှာ နောင်တမလွန်ဘဝတွင် ခံစားရမည့်အပြစ်ဒဏ်တော်ကား သာလွန်ကြီးမားပြင်းပြလိမ့်မည်၊ သူတို့သိနားလည်လျှင် ကောင်းလေစွ။
39|27|၂၇။	စင်စစ်အားဖြင့် ငါအရှင်မြတ်သည် လူသားတို့အဖို့အရာ ဤကျမ်းမြတ်ကုရ်အာန်တွင် ဥပမာဥပမေယျနည်း အမျိုးမျိုးကို ဆောင်တော်မူ၏၊ သူတို့စဉ်းစားဆင်ခြင်တွေးတောဖို့အလို့ငှာဖြစ်၏။
39|28|၂၈။	ငါသည် မဖောက်မပြန်မုသားစကားကင်းမဲ့သောကုရ်အာန်ကျမး်တော်မြတ်ကို သူတို့ဒုစရိုက်မကောင်းမှုကို ကြဉ် ရှောင်ဖို့ရာ အာရဗီဘာသာဖြင့် ထုတိ််ပြန်ချပေးသနားတော်မူ၏။
39|29|၂၉။	အလ္လာဟ်အရှင်မြတ်သည် ဥပမာတစ်ခုကို တင်ပြတော်မူ၏၊ သဘောမညီကွဲလွဲလျက်ရှိသောသခင်များပိုင်ဆိုင် သော ကျွန်ယောက်ျားတစ်ယောက်နှင့် သခင်တစ်ဦးတည်းသာ ပိုင်ဆိုင်သောကျွန်ယောက်ျားတစ်ယောက်၊ ဤလူနှစ်ယောက်သည် ထပ်တူထပ်မျှပင်ဖြစ်ကြသလော၊ အလ္လာဟ်အရှင်မြတ်သည် အ့ံချီးမဆုံးဖြစ်တော်မူ၏၊ သို့သော်သူတို့အနက် အရေအတွက်များလှစွာသောသူတို့သည် မသိကြချေ။
39|30|၃ဝ။	မှတ်သားကြလော့၊ သင်တမန်တော်လည်း အနိစ္စရောက်ရမည်သာတည်း၊ သူတို့လည်း မုချဧကန် ကံကုန်ကြရ မည်သာတည်း။
39|31|၃၁။	ထို့နောက် ရှင်ပြန်ထမြောက်တရားစီရင်တော်မူသောနေ့တော်ကြီး၌ မိမိတို့၏ အရှင်သခင်ရှေ့တော်ဝယ် သင်တို့ သည် အငြင်းအခုံပြုကြမည်။
39|32|၃၂။	အလ္လာဟ်အရှင်မြတ်နှင့် စပ်လျဉ်း၍ မုသားစကားဆို၍ သမ္မာတရားတော်ရောက်လာသောအခါ တရားတော်ကို ငြင်းပယ်သောသူထက် ဒုစရိုက်မကောင်းမှုကို အဘယ်သူသည် ပိုမိုကျုးလွန်သနည်း၊ အယူလွဲသောမိစ္ဆာညစ်တို့ နေအိမ်သည် ငရဲပြည်၌ ရှိမည်မဟုတ်လော။
39|33|၃၃။	အကြင်သူသည် သမ္မာတရားတော်ကို ယူဆောင်လာ၍ ထိုတရားတော်ကို ယုံကြည်မြတ်နိုး၏၊ ထိုကဲ့သို့သော သူတို့သည် အရှင့်ဝတ်ကို ပြေလည်အောင် ပြုသူများဖြစ်ကြ၏။
39|34|၃၄။	ထိုသူတော်ကောင်းတို့သည် သူတို့၏ အရှင်သခင်၏ ကောင်းကြီးမင်္ဂလာတော်အနန္တမှ ၎င်းူတို့လိုရာကို ရရှိကြ ရမည်၊ ဤဆန္ဒပြည့်ဝရခြင်းသည် သူတော်မွန်သူတော်မြတ်တို့၏ အောင်ဆုမင်္ဂလာတော်ဖြစ်၏။
39|35|၃၅။	သူတို့၏ ကုသိုလ်ကောင်းမှုကြောင့် အလ္လာဟ်အရှင်မြတ်သည် သူတို့၏အပြစ်တို့ကို ခွင့်လွှတ်တော်မူလိမ့်မည်၊ သူတို့၏ ကုသိုလ်ကံ၏ အကျိုးဆက်ကို ပေးသနားတော်မူလိမ့်မည်။
39|36|၃၆။	အလ္လာဟ်အရှင်မြတ်သည် မိမိ၏ ကျေးတော်မျိုး ကျွန်တော်မျိုးကို ကာကွယ်စောင့်ရှောက်မည်မဟုတ်လော၊ သို့ပါလျက် သူတို့သည် သင်တမန်တော်အား အလ္လာဟ်အရှင်မြတ်မှတပါး သူတို့ကိုးကွယ်သောဘုရားတုဘုရား ယောင်များနှင့် ခြိမ်းူခြောက်ကြသေး၏၊ အကြင်သူအား အလ္လာဟ်အရှင်မြတ်သည် လမ်းမှား၌ ပစ်ထားတော်မူ၏၊ ထိုသူအတွက် လမ်းပြသူမရှိချေ။
39|37|၃၇။	ထို့အပြင် အကြင်သူအား အလ္လာဟ်အရှင်မြတ်သည် လမ်းပြတော်မူ၏၊ ထိုသူအား လမ်းတော်ကို သွေဖွယ်သွားစေ နိုင်သူမရှိချေ၊ အလ္လာဟ်အရှင်မြတ်သည် အနန္တတန်ခိုးတော်သခင်၊ အပြစ်များကို လက်စားချေစွမ်းနိုင်တော်မူသော အရှင်ဖြစ်တော်မူသည်မဟုတ်တုံလော။
39|38|၃၈။	အို-တမန်တော်၊ ၎င်းတို့အား ဟယ်-အချင်းတို့၊ မိုးမြေကို အဘယ်သူဖန်ဆင်းတော်မူသနည်းဟု သင်မေးခဲ့လျှင် မုချဧကန်ပြန်ဖြေကြမည်မှာ အလ္လာဟ်အရှင်မြတ်ဟု ဖြစ်၏၊ ထိုအခါသင်က အချင်းတို့၊ သို့ဖြစ်လျှင် အရှင်မြတ်မှ တပါး သင်တို့ခဝပ်ကိုးကွယ်သောဘုရားတုဘရားယောင်များအကြောင်းကို ဆင်ခြင်စုံစမ်းကြလော့၊ အကယ်၍ အလ္လာဟ်အရှင်မြတ်က အကျွနု်ပ်အား တစ်စုံတစ်ခုသောဘေးအန္တရာယ်ပြုလိုတော်မူပါလျှင် သင်တို့၏ ဘုရားပျက် များက ထိုဘေးအန္တရာယ်ကို ဖယ်ရှားနိုင်ကြသလော၊ သို့မဟုတ် အရှင်မြတ်က ကျေးဇူးပြုလိုတော်မူလျှင် သင်တို့၏ ဘုရားပျက်များက ထိုကျေးဇူးတော်ကို တားဆီးထားနိုင်ကြသလောဟု မေးလော့၊ တဖန်သင်ဟောပြော လော့၊ အလ္လာဟ်အရှင်မြတ်သည် ငါ့အတွက် လုံလောက်တော်မူ၏၊ ယုံကြည်ကိုးစားသူအပေါင်းတို့သည် အရှင် မြတ်အားသာ ကိုးစားကြ၏။
39|39|၃၉။	အို-တမန်တော်၊ ဟောကြားလော့၊ ဟယ်-မိစ္ဆာဒိဋ္ဌိအပေါင်းတို့၊ သင်တို့သည် သင်တို့နည်းလမ်းအတိုင်း ပြုကျင့် ကြလော့၊ ငါလည်း ငါ့နည်းအတိုင်း ကျင့်ကြံနေ၏၊ ကာလမကြာမြင့်မီ သင်တို့သည် သိကြရလတ့ံ။
39|40|၄ဝ။	ထိုအခါဘယ်သူဘယ်ဝါတို့ကို ဂုဏ်သရေယုတ်ညံ့စေသောအပြစ်ဒဏ်ထိသည်၊ ဘယ်သူဘယ်ဝါအပေါ်၌ အစဉ် အမြဲဆင်းရဲကြီးစွာ ခံစားရသည့်အတွက် အပြစ်ဒဏ်ရောက်လာသည်ကို သိရကြလတ့ံ။
39|41|၄၁။ အို-မုဟမ္မဒ်၊ အကယ်စစ်စစ် ငါအရှင်မြတ်သည် ကုရ်အာန်ကျမူး်တော်မြတ်ကို လူသားအပေါင်းတို့အဖို့အရာ သင့်အား အမှန်အကန်ထုတ်ပြပို့ချပေးသနားတော်မူ၏၊ ထို့နောက်အကြင်သူသည် လမ်းမှန်ကို လျှောက်လိုက်၏၊ ထိုလျှောက်လိုက်ခြင်းသည် သူ၏ အကျိုးငှာဖြစ်၏၊ ထို့အပြင် အကြင်သူသည် လမ်းမှန်ကို သွေဖယ်သွားအ့ံ၊ ထိုသူသည် မိမိနစ်နာဆုံးရှုံးဖို့ရာ သွေဖယ်သွား၏၊ သင်သည် ထိုသူတို့ကို စောင့်ထိန်းရသူမဟုတ်ချေ။
39|42|၄၂။	အလ္လာဟ်အရှင်မြတ်သည် ကွယ်လွန်သေဆုံးသောလူတို့၏ ဝိညာဉ်မျာကိုသော်လည်းကောင်း၊ အိပ်ပျော်နေသော လူတို့၏ ဝိညာဉ်များကိုသော်လည်းကောင်း၊ နှုတ်သိမ်းတော်မူ၏၊ သေစေတော်မူသောသူ၏ ဝိညာဉ်ကို သိမ်းယူ ထားတော်မူ၏၊ ကျန်သောဝိညာဉ်များကို ချိန်းမှတ်တော်မူသောအချိန်ကာလရောက်သည့်တိုင်အောင် ပြန်လွှတ် တော်မူ၏၊ မှတ်သားကြလော့၊ ဤအဖြစ်အပျက်တွင် စဉ်းစားဆင်ခြင်တတ်သူတို့အဖို့အရာ နိမိတ်လက္ခဏာ အ့ံဖွယ်တော်တို့ ပါရှိ၏။
39|43|၄၃။	သူတို့သည် အလ္လာဟ်အရှင်မြတ်မှတပါး အခြားဘုရားများမှားဘုရားပျက်များကို အပြစ်ဖြေရန် ယုံကြည်ကိုးစား အားထားကြသလော၊ အို-တမန်တော်၊ သင်ဟောပြောလော့၊ သူတို့၌ တစုံတရာကိုမျှ အစိုးရခြင်းလည်းမရှိ၊ အသိဉာာဏ်လည်းမရှိ၊ သို့ပါလျက် သင်တို့သည် တစုံတရာကိုမျှ ထိုဘုရားပျက်တို့ကို ကိုးစားကြသေးသလော။
39|44|၄၄။	တဖန်ဟောပြောလော့၊ အပြစ်မှ ကယ်နှုတ်ခြင်းအာဏာကို အလ္လာဟ်အရှင်မြတ်သာလျှင် စိုးပိုင်တော်မူ၏၊ အရှင်မြတ်သည် ကမ္ဘာမြေပြင်မိုးကောင်းကင်ကို စိုးပိုင်တော်မူ၏၊ အဆုံးစွန်၌ သင်တို့ကို အရှင်မြတ်အထံတော် သို့ ယူဆောင်ခဲ့လတ့ံ။
39|45|၄၅။	အလ္လာဟ်အရှင်မြတ်၏ နာမတော်ကို ထုတ်ဖော်ပြောဆိုသောအခါ နောင်တမလွန်ဘဝကို မယုံကြည်သူတို့၏ စိတ်နှလုံးသည် ထိခိုက်ညှိုးငယ်သွား၏၊ အလ္လာဟ်အရှင်မြတ်မှတပါး သူတို့ကိုးကွယ်သောဘုရားပျက်များ အကြောင်းကို ပြောပြသောအခါ သူတို့စိတ်နှလုံးသည် ရွှင်လန်းပျော်မြူးလာ၏။
39|46|၄၆။	အို-တမန်တော်၊ သင်သည် ဤသို့တသချီးကျူးလော့၊ အို-မိုးကောင်းကင်နှင့် ကမ္ဘာမြေပြင်ကို ဖန်ဆင်းတော်မူ သောအရှင်၊ မမြင်ရသောအရာ၊ မမြင်စွမ်းနိုင်သောအရာများကို အကြွင်းမဲ့သိတော်မူသောအရှင်၊ အလ္လာဟ် အရှင်မြတ်၊ အရှင်မြတ်သည် မိမိ၏ ကျေးတော်မျိုး ကျွန်တော်မျိုးတို့အလယ်ကြားတွင် သူတို့ငြင်းခုံကွဲပြားလေ့ ရှိသောအမှုများကို စစ်ကြောစီရင်တော်မူပါမည်။
39|47|၄၇။	မကောင်းမှုပြုကျင့်သူများသည် အကယ်၍ ကမ္ဘာပေါ် ရှိသမျှကို ပိုင်ဆိုင်သည်မက ထပ်မံတဆထမ်းပိုးတိုး၍ ကြွယ်ဝငြားသော်လည်း ထိုပစ္စည်းဥစ္စာအားလုံးကို မိမိတို့အား တရားစီရင်တော်မူသောနေ့တော်ကြီး၌ တွေ့ကြံု ရမည့်ကြောက်မက်ဖွယ်အပြစ်ဒဏ်မှ လွတ်ကင်းချမ်းသာရအောင် မုချဧကန်ပေးလိုကြလတ့ံ၊ ထိုနေ့တော်ကြီး ၌ အလ္လာဟ်အရှင်မြတ်အထံတော်မှ ထိုသူတို့မမျှော်လင့်သောအပြစ်ဒဏ်တော်များသည် သူတို့ရှေ့မှောက်ကျ ရောက်လာလတ့ံ။
39|48|၄၈။	ထို့အပြင် ထိုသူတို့ပြုကျင့်ခဲ့သောဒုစရိုက်မကောင်းမှု၏ ကံဆိုးများသည် သူတို့မျက်မှောက်ပေါ်လွင်လာအ့ံ၊ ထို့အပြင် သူူတို့ပျက်ချော်ပြောင်လှောင်ပြုခဲ့သောအရာဝထ္ထုများသည် သူတို့အား ဝန်းဝိုင်းပိတ်ဆီး၍ ထားကြလတ့ံ။
39|49|၄၉။	ယခုမူကား လူသားတစ်ယောက်အား ဘေးဥပါဒ်ထိခိုက်လျှင် ထိုလူသည် ငါအရှင်မြတ်ထံ ငိုကြွေးဆုတောင်း၏၊ ထို့ကြောင့် ငါသည် သူ့အား ကောင်းကြီးမင်္ဂလာပြုတော်မူသောအခါ သူက ဤချမ်းသာမှုကို ငါ၏ ပညာဉာာဏ် အစွမ်းဖြင့်သာ ငါရ၏ဟု ဝါကြွား၏၊ ယင်းသို့မဟုတ်ချေ၊ သူ့အား စုံစမ်းခြင်းမျှသာဖြစ်၏၊ သို့သော်သူတို့အနက် များစွာသောသူတို့သည် မသိကြချေ။
39|50|၅ဝ။	ထိုသူတို့မဖြစ်ပေါ်မီ ဖြစ်ထွန်းလာသောရှေးလူဟောင်းတို့လည်း ဤကဲ့သို့ပင် ဝါကြွားခဲ့၏၊ သို့သော်သူတို့၏ စည်းစိမ်ချမ်းသာများသည် သူတို့အား တစုံတခုသောအကျိုးကို မပေးချေ။
39|51|၅၁။	ထိုသူဟောင်းတို့ပြုကျင့်ခဲ့သောမကောင်းမှုအကုသိုလ်၏ အပြစ်ဒုက္ခသည် သူတို့ကို ညှင်းဆဲကြ၏၊ ထို့အပြင် ဤလူများအနက် ဒုစရိုက်မကောင်းမှုကျူးလွန်သူများကိုလည်း မိမိတို့ပြုကျင့်ခဲ့သောအကုသိုလ်ကံဆိုးကြီးသည် ညှင်းပန်းကြလတ့ံ၊ မကောင်းမှု၏ အကျိုးဆက်မှ မလွတ်မြောက်နိုင်ချေ။
39|52|၅၂။	အလ္လာဟ်အရှင်မြတ်သည် အကြင်သူအား ရိက္ခာပစ္စည်းပေါများစေလိုတော်မူ၏၊ ထိုသူအား ပေါများစေတော်မူ၏၊ အကြင်သူအား ပစ္စည်းရှားပါးစေလိုတော်မူ၏၊ ထိုသူအား ရှားပါးစေတော်မူ၏၊ ဤအကြောင်းအရာကို ဤသူများ မသိကြပေလော့၊ မှတ်သားကြလော့၊ ဤအဖြစ်အပျက်၌ ယုံကြည်သူအပေါင်းသူတော်ကောင်းတို့ အဖို့အရာ နိမိတ်လက္ခဏာအ့ံဖွယ်တော်များပါရှိ၏။
39|53|၅၃။	အို-တမန်တော်၊ ငါ၏ ဗျာဒိတော်ကို ၎င်းတို့အား သင်ဤသို့ဟောကြားလော့၊ ဟယ်-မိမိကိုယ်ကို မိမိရက်စက်စွာ နှိပ်စက်သောငါ၏ ကျေးကျွန်အပေါင်းတို့၊ သင်တို့သည် အပြစ်လွှတ်တော်မူသောအလ္လာဟ်အရှင်မြတ်၏ ကောင်း ကြီးမင်္ဂလာတော်ကို မျှော်လင့်ကိုးစားခြင်းစိတ်ကို မလျှော့ကြနှင့်၊ မှတ်သားကြလော့၊ အရှင်မြတ်သည် အဖန် တလဲလဲအပြစ်လွှတ်တော်မူသောအရှင်၊ အနန္တကောင်းကြီးမင်္ဂလာတော်သခင်ဖြစ်တော်မူ၏။
39|54|၅၄။	တရားစီရင်တော်မူသောနေ့တော်ကြီး မဆိုက်ရောက်လာမီ အပြစ်ဒဏ်တော်မထိမီ သင်တို့သည် သတိနောင်တ ကောင်းစွာရလျက် အလ္လာဟ်အရှင်မြတ်ဘက်တော်သို့ မျက်နှာမူကြလော့၊ အရှင်မြတ်အား ယုံကြည်ကျိုးနွံနာခံ ကြလော့၊ ထိုနေ့တော်ကြီး၌ သင်တို့ကို ကူညီနိုင်မည်မဟုတ်ချေ။
39|55|၅၅။	ထို့အပြင် သင်တို့၏ အရှင်သခင်ချပေးသနားတော်မူသော သာလွန်ကောင်းမြတ်သောညွှန်ပြချက်ကို အပြစ်ဒဏ် တော်ကြီးသည် ရုတ်တရက်ရှောင်တခင် သင်တို့မသိပဲ ရောက်လာလတ့ံ။
39|56|၅၆။	အလိုလေး၊ ဒုက္ခပဲ၊ ငါသည် အလ္လာဟ်အရှင်မြတ်ကို ဂရုမစိုက်မလေးစားခဲ့ချေ၊ ငါသည် ပျက်ချော်ပြောင်လှောင် သူတို့ဘောင်တွင် ပါဝင်ခဲ့၏ဟု သတိသံဝေဂရ၍ မြည်တမ်းငိုကြွေးခြင်းမပြုရအောင်။
39|57|၅၇။	သို့မဟုတ် အကယ်၍ အလ္လာဟ်အရှင်မြတ်သည် ငါ့အား လမ်းပြတော်မူခဲ့ပါလျှင် ငါသည် အရှင့်ဝတ်ကို ပြု သူတို့ဘောင်တွင် အပါအဝင်ဖြစ်ခဲ့လတ့ံဟုလည်း မညည်းရလေအောင်။
39|58|၅၈။	သို့မဟုတ် အပြစ်ဒဏ်တော်ကို မျက်ဝါးထင်ထင်မြင်ရသောအခါ အကယ်၍ ငါသည် ဒုတိယအကြိမ်အခွင့်ရရှိ ပါလျှင် ငါသည် တရားစောင့်သောသူတော်ကောင်းတို့ဘောင်တွင် မုချဧကန်ပါမည်သာတည်းဟုလည်း မဆို ရအောင် ငါအရှင်မြတ်၏ ပညတ်တရားတော်ကို ယခုက တင်ကြို၍ မသွေမလှန်နာခံဆောင်ရွက်ကြလော့။
39|59|၅၉။	ထိုအခါ ထိုသူမိုက်တို့အား ဗျာဒိတ်ပေးတော်မူမည်မှာ ဟယ်-မိစ္ဆာယုတ်တို့၊ နင်တို့အား တစ်စုံတစ်ရာချမ်းသာခွင့် ပေးတော်မူမည်မဟုတ်၊ အကြောင်းမူကား ငါ၏ပညတ်တော်များသည် နင်တို့ထံသို့ ကျရောက်၏၊ သို့သော် နင်တို့သည် ပညတ်တော်များကို မယုံမကြည်ငြင်းဆန်၏၊ စက်ဆုတ်ရွံရှာဖွယ်မလေးမခန့်ပြုကြ၏၊ နင်တို့သည် မယုံကြည်သူတို့ဘောင်တွင် ပါဝင်ကြ၏။
39|60|၆ဝ။	အို-မိုဟမ္မဒ်၊ ရှင်ပြန်ထမြောက်ရသောနေ့တော်ကြီး၌ အလ္လာဟ်အရှင်မြတ်နှင့်စပ်လျဉ်း၍ မဟုတ်မလျားမုသား ဆိုသူတို့အား လွန်စွာမည်းနက်သောမျက်နှာများနှင့် သင်မြင်ရ၏၊ တရားတော်ကို စက်ဆုတ်ရွံရှာမလေးမခန့် သူတို့၏ နေအိမ်သည် အဝီစီငရဲမဟုတ်ပေလော။
39|61|၆၁။	သို့သော် အလ္လာဟ်အရှင်မြတ်သည် ဒုစရိုက်မကောင်းမှုကို ကြည့်ရှောင်သောသူတော်ကောင်းတို့အား မိမိတို့၏ ကုသိုလ်ကောင်းမှု၏ အကျိုးဆက်ကြောင့် မြင့်မြတ်သောနေရာဌာနသို့ ပို့တော်မူ၏၊ သူတို့သည် ဒုက္ခမရ၊ ညှိုးနွမ်းပူဆွေးခြင်းလည်း မရကြချေ။
39|62|၆၂။	အလ္လာဟ်အရှင်မြတ်သည် ခပ်သိမ်းကုန်သောအရာဝထ္ထုအပေါင်းတို့ကို ဖန်ဆင်းထိန်းသိမ်းစောင့်ရှောက်တော် မူသောအရှင်ဖြစ်တော်မူ၏။
39|63|၆၃။	မိုးကောင်းကင်နှင့် ကမ္ဘာမြေပြင်၏ သော့များသည် အလ္လာဟ်အရှင်မြတ်၏ ဘဏ္ဍာတော်များဖြစ်၏၊ ထို့ကြောင့် အရှင်မြတ်၏ ကျမ်းဗျာဒိတ်တော်များကို မယုံကြည်ဖီဆန်သူတို့သည် ပျက်စီးဆုံးရှုံးသူများသာ ဖြစ်ကြ၏။
39|64|၆၄။	အို-မိုဟမ္မဒ်၊ သင်သည် မိစ္ဆာမိုက်တို့အား ဟောပြောလော့၊ ဟယ်-မိုက်ရူးရဲတို့၊ သင်တို့သည် ငါ့အား အလ္လာဟ် အရှင်မြတ်မှတပါး ဘုရားတုဘုရားယောင်များကို ဦးညွှတ်ဝတ်ပြုဖို့ရာ တိုက်တွန်းသွေးဆောင်ကြသလော။
39|65|၆၅။	အို-မိုဟမ္မဒ်၊ သင့်အလျင် ပွင့်သောတမန်တော်များကဲ့သို့ သင့်ကိုလည်း ဗျာဒိတ်ပေးတော်မူ၏၊ ဗျာဒိတ်တော်မှာ အကယ်၍ သင်သည် အရှင်မြတ်အား ဖက်စပ်သူပေးခြင်းကို ပြုလျှင် သင်၏အလုပ်သည် မအောင်မြင်၊ အ ချည်းနှီးသာဖြစ်မည်၊ သင်သည် မုချဧကန်ပျက်ပြားဆုတ်ယုတ်သူတို့ဘောင်တွင် အပါအဝင်ဖြစ်မည်။
39|66|၆၆။ သင်သည် ယင်းသို့မပြုထိုက်ချေ၊ သို့သော်အလ္လာဟ်အရှင်မြတ်၏ ဝတ်ကို ပြုလော့၊ ကျေးဇူးမင်္ဂလာတော်ကို ချီးမွမ်းသူတို့ဘောင်တွင် အပါအဝင်ဖြစ်လော့။
39|67|၆၇။	ရှင်ပြန်ထမြောက်ရသောနေ့တော်ကြီး၌ ကမ္ဘာမြေကြီးအလုံးသည် အလ္လာဟ်အရှင်မြတ်၏ လက်ဆုပ်တော်တွင် ရှိလတ့ံ၊ မိုးမြေခုနစ်ထပ်ကိုလည်း လက်ယာက်လက်တော်တွင် စက္ကူလိပ်ကဲ့သို့ လိပ်ကိုင်၍ ထားတော်မူလတ့ံ၊ သို့ပါလျက်လူသားတို့သည် အလ္လာဟ်အရှင်မြတ်ကို ရိုသေမြတ်နိုးထိုက်သည့်အတိုင်း မလေးစားကြချေ၊ အလ္လာဟ် အရှင်မြတ်သည် ကုံလုံမွန်မြတ်အ့ံချီးမဆုံးဖြစ်တော်မူ၏၊ အရှင်မြတ်သည် သူတို့တွဲဖက်ပေးထားသောဖက်စပ် သူများတွင် အတိုင်းထက်အလွန်ကြီးကျယ်မြင့်မြတ်တော်မူ၏။
39|68|၆၈။	တံပိုးကို မှုတ်လိုက်သည်ရှိသော် အလ္လာဟ်အရှင်မြတ်အလိုတော်ရှိသူတို့မှတပါး မိုးကောင်းကင်နှင့် ကမ္ဘာမြေပြင် ဝယ် ရှိရှိသမျှသောသတ္တဝါအပေါင်းတို့သည် မူးမိုက်တွေဝေလျက် အကုန်အစင်သေကျေပျက်စီးကြရ၏၊ ထို့နောက် ထပ်မံ၍ ဒုတိယတစ်ကြိမ်မှုတ်လိုက်ပြန်သော် မှုတ်လိုက်သည်နှင့် တပြိုင်နက်သူသေအပေါင်းတို့သည် မတ်တပ် ရပ်၍ စောင့်နေကြသည်ကို ရှုကြလော့။
39|69|၆၉။	ထိုအခါ ကမ္ဘာမြေပြင်တဝှမ်းလုံးသည် မိမိ၏အရှင်သခင်၏ ရောင်ခြည်တော်အားဖြင့် ထွန်းလင်းတောက်ပရ၏၊ ပြုကျင့်မှုစာရင်းစာအုပ်ကြီးကိုလည်း ဖွင့်ထား၏၊ တမန်တော်များနှင့် သက်သေတော်များလည်း ရောက်လာကြ၏၊ သူတို့အလယ်ကြားတွင် တရားသဖြင့် မှန်ကန်စွာစစ်ကြောစီရင်တော်မူ၏၊ သူတို့ကို မတရားစီရင်တော်မမူချေ။
39|70|၇ဝ။	ထို့အပြင် ဝိညာဉ်သည် မိမိပြုကျင့်ခဲ့သောအမှုများအတွက် ရထိုက်သည့်ကောင်းကျိုးဆိုးကျိုးကို တင်းပြည့် ကျပ်ပြည့်ရကြ၏၊ အကယ်စင်စစ်အလ္လာဟ်အရှင်မြတ်သည် သူတို့ပြုကျင့်သမျှအပေါင်းတို့ကို အကြွင်းမဲ့သိတော် မူ၏။
39|71|၇၁။	တရားစီရင်တော်မူသောနေ့တော်ကြီး၌ မယုံကြည်သူမိစ္ဆာမိုက်တို့သည် အဝီစီငရဲထဲသို့ တဖွဲ့ပြီး တစ်ဖွဲ့မောင်း သွင်းခြင်းခံကြရ၏၊ အဝီစိငရဲသို့ ရောက်သောအခါ တံခါးကို ဖွင့်လှစ်၍ ငရဲထိန်းတို့က ဟယ်-ဒုစရိုက်ကောင်တို့၊ သင်တို့ထံသို့ သက်ဆိုင်ရာတမန်တော်များလာ၍ သင်တို့၏ ကျေးဇူးတော်သခင်၏ ပညတ်တရားတော်များကို ရွတ်ဖတ်သရဇ္ဈာယ်ကြသည်မဟုတ်လော၊ ဤနေ့တော်ကြီးအကြောင်းကို ဟောပြောသတိပေးကြသည်မဟုတ် လောဟု မေးမြန်းကြ၏၊ သူတို့ကို ပြောကြသည်မှာ ဟုတ်ပါ၏၊ အမှန်အကန်ဟောကြပါ၏၊ မယုံကြည်သူမိစ္ဆာ ဒိဋ္ဌိတို့အား အပြစ်ဒဏ်ခတ်နှိပ်တော်မူမည်ဟူသော ဗျာဒိတ်တော်အမိန့်တော်သည် ပြည့်စုံ၏။
39|72|၇၂။	မိစ္ဆာမိုက်တို့ ပြောသည်မှာ ဟယ်-အမိုက်ကောင်တို့၊ အဝီစိငရဲ၌ အစဉ်အမြဲခံစားနေထိုင်ရန် ငရဲတံခါးများအတွင်း သို့ ဝင်ကြလော့၊ တရားတော်ကို စက်ဆုတ်ရွံရှာသောသူတို့အတွက် ခရီးအဆုံးသည် ဤသို့ပင်ဆိုးဝါး၏။
39|73|၇၃။	သို့သော် မိမိတို့၏ အရှင်သခင်၏ ဝတ်ကို ပြေအောင် ပြုသူတို့ကိုမူကား သုယဥယျာဉ်တော်သို့ တစ်သင်းပြီး တစ်သင်းဆက်ကာ ဆက်ကာ ဝင်စေတော်မူ၏၊ ဥယျာဉ်တော်သို့ ရောက်သောအခါ တံခါးများကို ဖွင့်လှစ်၍ ဥယျာဉ်မှူးတို့က ထိုသူတော်ကောင်းတို့အား အို-သူတော်မြတ်အပေါင်းတို့၊ သင်တို့အပေါ်သို့ အေးချမ်းသာာခြင်း မင်္ဂလာသက်ရောက်ပါစေသောဝ်၊ သင်တို့သည် သူတော်စင်များဖြစ်ကြ၍ ပျော်ရွှင်မွေ့လျော်ဖွယ်ကောင်းလှသော ဥယျာဉ်တော်သို့ ဝင်ကြလော့၊ ဥယျာဉ်တော်မှာ အမြဲထာဝရနေထိုင်ကြလော့ဟု နှုတ်ဆက်ပြောဆိုကြ၏။
39|74|၇၄။	သုခဘုံသားတို့က အလ္လာဟ်အရှင်မြတ်သည် အ့ံချီးမဆုံးဖြစ်တော်မူ၏၊ အကျွနု်ပ်တို့အား ထားတော်မူသော ကတိသစ္စာတော်ကို တည်တော်မူပါပြီ၊ အကျွန်ုပ်တို့အား ဤနိဗ္ဗာန်ရွှေဘုံတဝှမ်းလုံးကို အမွေပေးတော်မူပါပြီ၊ ဤဥယျာဉ်တော်၌ အကျွန်ုပ်တို့သည် မိမိအလိုရှိရာနေရာတွင် စံမြန်းနေထိုင်နိုင်ကြ၏ဟု ဥဒါန်းရင့်ကျူးကြ၏၊ ကုသိုလ်ကောင်းမှုပြုသူတို့၏ အဖိုးအခသည် ဤကဲ့သို့ပေါများကြွယ်ဝ၏။
39|75|၇၅။	အို-မိုဟမ္မဒ်၊ ကောင်းကင်တမန်တော်တို့သည် ငါအရှင်မြတ်၏ ကျေးဇူးတော်ဂုဏ်တော်တို့ကို ချီးကျိုးတသ လျက် ငါ၏ ရာဇပလ္လင်ကို ခြံရံခစားနေကြသည်ကို သင်မြင်ရ၏၊ ထိုအခါအလ္လာဟ်အရှင်မြတ်သည် လူသား တို့ကို တရားသဖြင့်မှန်ကန်စွာစစ်ကြောစီရင်တော်မူ၏၊ ထို့အပြင်အနန္တစကြာဝဠာအပေါင်းတို့၏ အရှင်သခင် အလ္လာဟ်အရှင်မြတ်သည် အ့ံချီးမဆုံးဖြစ်တော်မူ၏ဟု ကျုးအေးကြ၏။
40|1|၁။	ဟာ မီး(မ်)။
40|2|၂။	ဤကျမ်းမြတ်ကုရ်အာန်သည် အနန္တဘုန်းတန်ခိုးတော်သခင်၊ သဗ္ဗညုတဉာာဏ်တော်ရှင် အလ္လာဟ်အရှင်မြတ် အထံတော်မှ ဖြစ်၏။
40|3|၃။	အရှင်မြတ်သည် အပြစ်လွှတ်တော်မူသောအရှင်၊ အပြစ်ဝန်ချတောင်းပန်ခြင်းကို လက်ခံတော်မူသောအရှင်၊ ပြစ်မှုကျူးလွန်သူများကို ပြင်းပြစွာဒဏ်တပ်ရိုက်စီရင်တော်မူသောအရှင်၊ ကောင်းကြီးမင်္ဂလာအနန္တနှင့် ပြည့်စုံတော် မူလှသောအရှင်ဖြစ်တော်မူ၏၊ အလ္လာဟ်အရှင်မြတ်မှတပါး အခြားအရှင်သခင်မရှိချေ၊ သတ္တဝါအပေါင်းတို့သည် အလ္လာဟ်အရှင်မြတ်အထံတော်သို့ ပြန်ကြရမည်သာတည်း။
40|4|၄။	မယုံကြည်သူတို့မှတပါး မည်သူတစ်စုံတစ်ယောက်မျှ အရှင်မြတ်၏ ကျမ်းတော်နှင့်စပ်လျဉ်း၍ မငြင်းခုံကြချေ၊ အို-တမန်တော်၊ ထိုမသူတော်တို့၏ လောကစည်းစိမ်သည် သင့်ကို မလှည့်ဖြားစေနှင့်။
40|5|၅။ ထိုသူယုတ်မာတို့မရှိသေးမီ လွန်လေခဲ့ပြီးသောကာလများစွာက လူများတို့သည် ၎င်းတို့၏ တမန်တော်အသီးသီး ကို မယုံကြည်၊ ငြင်းပယ်ကြ၏၊ ထိုသူများမှာ တမန်တော်နူဟို၏ အသင်းသားများနှင့် ၎င်းတို့နောက်ဆင့်ဆက် ပေါက်ဖွားကြသောသင်းပေါင်းများစွာတို့ဖြစ်ကြ၏၊ ထိုမစ္ဆာဒိဋ္ဌိအသင်းအသီးသီးတို့သည် သူတို့၏ တမန်တော် များကို ဖမ်းဆီးသတ်ဖြတ်ပစ်ရန် ကြံစည်ကြ၏၊ သူတို့သည် မှန်ကန်သောသာသနာညှိုးမှိန်ကွယ်ပျောက်အောင် တမန်တော်များနှင့် မဟုတ်မဟတ်ငြင်းခုန်ကြ၏၊ ယင်းသို့တရားမဖက် အမိုက်ပွားသူအားလုံးတို့ကို အကုန်အစင် ငါအရှင်မြတ် ဖျက်ဆီးတော်မူလိုက်၏၊ ငါတပ်ရိုက်စီရင်တော်မူသောအပြစ်ဒဏ်တော်သည် အဘယ်မျှလောက် ပြင်းပြသည်ကို သင်တို့စဉ်းစားဆင်ခြင်ကြသလော။
40|6|၆။ အေ၊ တမန်တော်၊ သင်၏ အသက်သခင်ကျေးဇူးရှင်ကြီး၏ အပြစ်ဒဏ်တော်သည် အယူမှားသူတို့အပေါ်သို့ ယင်းသို့ကျရောက်ရ၏၊ ထိုမိစ္ဆာဒိဋ္ဌိတို့သည် ငရဲသားများဖြစ်ရမည်ဟု သင်၏ အရှင်သခင် ဗျာဒိတ်ပေးတော်မူ၏။
40|7|၇။	အလ္လာဟ်အရှင်မြတ်၏ ရာဇပလ္လင်တော်ကို ထမ်းရွက်နေသောကောင်းကင်တမန်များနှင့် ထိုပလ္လင်တော်၏ ပတ်ဝန်းကျင်တွင်ရှိ ကောင်းကင်တမန်များသည် မိမိတို့၏ အသက်သခင်ကျေးဇူးရှင်ကြီး၏ ဂုဏ်ကျေးဇူးတော်ကို ရင့်ကျူးကြကုန်၏၊ ထိုကောင်းကင်တမန်တော်တို့သည် အလ္လာဟ်အရှင်မြတ်အား ယုံကြည်၍ ယုံကြည်သူအပေါင်း တို့ကို အပြစ်မှ လွှတ်ရန် ဤသို့ဆုတောင်းကြကုန်၏၊ အို-အကျွနု်ပ်တို့၏ အသက်သခင်ကျေးဇူးရှင်၊ အရှင်သည် အရာခပ်သိမ်းတို့ကို မဟာဂရုဏာတော် သဗ္ဗညုတဉာာဏ်တော်တို့ဖြင့် လွှမ်းမိုးတော်မူပါ၏၊ ထို့ကြောင့် သံဝေဂရ၍ အရှင်၏ လမ်းတော်ကို လျှောက်လိုက်သူတို့ကို အပြစ်လွှတ်တော်မူပါ၊ ငရဲအပြစ်ဒဏ်မှ ကာကွယ်စောင့်ရှောက် တော်မူပါ။
40|8|၈။	အို-အကျွနု်ပ်တို့၏ အသက်သခင်ကျေးဇူးရှင်၊ အရှင်ကတိပြုတော်မူသောထာဝရဥယျာဉ်တော်အတွင်းသို့ ထိုသူတို့ သူတို့မိဘများ၊ သားမယား၊ နောင်လာနောက်သားများအနက် တရားသဖြင့် ကျင့်ကြံသူတို့အား ဝင်စေတော်မူပါ၊ အရှင်သာလျှင် အနန္တတန်ခိုးတော်သခင်၊ သဗ္ဗညုတဉာာဏ်တော်ရှင် ဖြစ်တော်မူပါ၏။
40|9|၉။	သူတို့ကို မကောင်းမှုအပေါင်းတို့မှ ကာကွယ်စောင့်ရှောက်တော်မူပါ၊ အကြင်သူတို့အား အရှင်သည် ထိုနေ့တော် ကြီး၌ ဆင်းရဲဒုက္ခအပေါင်းတို့မှ ကယ်နှုတ်တော်မူအ့ံ၊ ထိုသူတို့အပေါ်၌ အရှင်သည် ကောင်းကြီးမင်္ဂလာမိုးတော် ကို သွန်းလောင်းတော်မူပါ၏၊ ထိုကယ်နှုတ်တော်မူခြင်းသည် အလွန်ကြီးကျယ်မြင့်မြတ်သောအောင်ဆုမင်္ဂလာ တော်ကြီး မုချဧကန်ဖြစ်ပါ၏၊ အရှင်။
40|10|၁ဝ။	ထိုနေ့တော်ကြီး၌ မယုံကြည်သူမိစ္ဆာဒိဋ္ဌိတို့အား ပြောဆိုမည်မှာ အို-သူမိုက်တို့၊ နင်တို့အား သမ္မာတရားတော် ဘက်သို့ ဖိတ်ခေါ်ငြားသော်လည်း နင်တို့သည် တရားတော်ကို ငြင်းပယ်သောကြောင့် သင်တို့အချင်းချင်းစက် ဆုတ်ရွံရှာသည် အလ္လာဟ်အရှင်မြတ်က နင်တို့ကို စက်ဆုတ်ရွံရှာတော်မူ၏။
40|11|၁၁။	ထိုအခါ ထိုသူယုတ်မာတို့က တင်လျှောက်မည်မှာ အို-အကျွန်ုပ်တို့၏ အသက်သခင်ကျေးဇူးရှင်၊ အရှင်သည် အကျွနု်ပ်တို့အား နှစ်ကြိမ်နှစ်ခါသေစေတော်မူပါပြီ၊ နှစ်ကြိမ်နှစ်ခါရှင်စေတော်မူပါပြီ၊ ယခုအခါ အကျွနု်ပ်တို့သည် မိမိကျူးလွန်မိသောအပြစ်များကို ဝန်ချတောင်းပန်ပါ၏၊ ဤငရဲမှ ထွက်ပေါက်တစ်စုံတစ်ခုရှိပါ၏လော။
40|12|၁၂။	သူတို့အား မိန့်တော်မူသည်မှာ ဤအဖြစ်သို့ ရောက်ရခြင်းကား တစ်ဆူတည်းအထီးထီး တည်တော်မူသော အလ္လာဟ်အရှင်မြတ်အားသာလျှင် ကိုးကွယ်ရမည်ဟုဆိုသော အယူဝါဒကို သင်တို့လက်မခံ ငြင်းဆန်သောကြောင့် ဖြစ်၏၊ ထို့အပြင် အလ္လာဟ်အရှင်မြတ်နှင့် ဘုရားတုဘုရားယောင်များကို တွဲဖက်၍ ကိုးကွယ်သည့်အယူဝါဒ ကိုကား သင်တို့ယုံကြည်ခြင်းကြောင့်လည်းဖြစ်သည်၊ အမိန့်ထုတ်ပြန်ခြင်းသည် အတိုင်းထက်အလွန်မြင့်မြတ် ကြီးကျယ်သော အလ္လာဟ်အရှင်မြတ်၏ အရာသာဖြစ်၏။
40|13|၁၃။	အို-လူသားအပေါင်းတို့၊ အလ္လာဟ်အရှင်မြတ်သည် သင်တို့အား အရှင်မြတ်၏ သက်သေသာဓကတော်များကို ပြတော်မူ၏၊ သင်တို့စားဖို့ရာ အစားအစာများကို အထက်ကောင်းကင်ဘုံမှ ချပေးသနားတော်မူ၏၊ အလ္လာဟ် အရှင်မြတ်ဘက်တော်သို့ တရားသံဝေဂရလျက် လှည့်သောသူတို့မှတပါး အခြားသူတို့သည် တရားကို အရေးစိုက် ကြမည်မဟုတ်ချေ။
40|14|၁၄။	သို့ဖြစ်၍ သင်တို့သည် ဘာသာတရားကို အလ္လာဟ်အရှင်မြတ်အဖို့ သန့်ရှင်းစွာထားလျက် အရှင်မြတ်၌ ဆုပန် ကြကုန်လော့၊ ဤအယူဝါဒကို အယူမှားသူတို့သည် မည်မျှပင်မနှစ်သက်စေကာမူ သင်တို့သည် ယင်းသို့ပြုမူ ကြကုန်လော့။
40|15|၁၅။	အလ္လာဟ်အရှင်မြတ်သည် အတိုင်းထက်အလွန်မြင့်မြတ်တော်မူ၍ ဘုန်းတန်ခိုးတော်နှင့်ပြည့်စုံသော ပလ္လင်တော်၏ အရှင်သခင်ဖြစ်တော်မူ၏၊ အရှင်မြတ်သည် မိမိ၏ ကျေးကျွန်များအနက် အလိုတော်ရှိရာ ကျေးကျွန်ထံသို့ နှုတ်ကပတ်တော်ကို ချပေးတော်မူ၏၊ ယင်းကဲ့သို့ချပေးတော်မူခြင်းကား အရှင်မြတ်သည် လူသားအပေါင်းတို့အား စည်းဝေးပွဲကြီး နေ့တော်ကြီးအကြောင်းကို သတိပေးတော်မူဖို့ရာ ဖြစ်၏။
40|16|၁၆။	ထိုနေ့တော်ကြီး၌ လူသားအားလုံးထွက်လာကြရမည်၊ သူတို့နှင့်စပ်လျဉ်းသည့်အမှုအခင်းတစ်စုံတစ်ရာကိုမျှ အလ္လာဟ်အရှင်မြတ်အထံတော်မှ ဖုံးကွယ်၍ မထားနိုင်ချေ၊ ထိုနေ့တော်ကြီးကို အဘယ်သူစိုးပိုင်သနည်း၊ တစ်ဆူတည်းအထီးထီး တည်တော်မူသောအရှင်၊ အနန္တတန်ခိုးတော်အရှင်၊ အလ္လာဟ်အရှင်မြတ်သာလျှင် စိုးပိုင် တော်မူ၏။
40|17|၁၇။	ထိုနေ့တော်ကြီး၌ ဝိညာဉ်တိုင်းသည် မိမိပြုကျင့်ခဲ့သောအမှုအခင်းအတိုင်း ကောင်းကျိုးဆိုးကျိုးကို ခံစားရ၏၊ ထိုနေ့တော်ကြီး၌ မတရားမှု၊ နိုင်ထက်စီးနင်းညှင်းပန်းနှိပ်စက်မှုလုံးဝမရှိချေ၊ အကြောင်းမူကား အလ္လာဟ်အရှင် မြတ်သည် စစ်ကြောစီရင်ခြင်းတွင် အလွန်လျင်မြန်မှန်ကန်သောကြောင့်တည်း။
40|18|၁၈။	အို-တမန်တော်၊ အမြဲနီးကပ်လာနေသောနေ့တော်ကြီးအကြောင်း သတိပေးလော့၊ ထိုနေ့တော်ကြီးရောက်လာ သောအခါ လူခပ်သိမ်းတို့၏ နှလုံးတို့သည် သူတို့၏ လည်မျိုကို ဆို့ကြလတ့ံ၊ ထိုနေ့တော်ကြီး၌ မတရားမှု ပြုသူအပေါင်းတို့မှာ အဆွေခင်ပွန်းဆို၍လည်း တစ်စုံတစ်ယောက်မျှမရှိ၊ သူတို့ကို အပြစ်မှ ချမ်းသာပေးပါရန် အလ္လာဟ်အရှင်မြတ်ထံတော်၌ တောင်းပန်နိုင်သူလည်း တစ်စုံတစ်ယောက်မျှရှိမည်မဟုတ်ချေ။
40|19|၁၉။ အလ္လာဟ်အရှင်မြတ်သည် မျက်စိများ၏ သစ္စာဖောက်မှုနှင့် ရင်ဘတ်များ လျှို့ဝှက်ဖုံးအုပ်ထားသောအရာများကို အကုန်အစင်သိတော်မူ၏။
40|20|၂ဝ။	ထို့အပြင် အလ္လာဟ်အရှင်မြတ်သည် မှန်ကန်စွာစီရင်ဆုံးဖြတ်တော်မူမည်၊ မိစ္ဆာဒိဋ္ဌိတို့ကိုးကွယ်သောဘုရားတု ဘုရားယောင်များမှာကား တစ်စုံတစ်ရာမျှ မစီရင်မဆုံးဖြတ်နိုင်ချေ၊ အမှန်ဆိုသော် အလ္လာဟ်အရှင်မြတ်သာလျှင် အရာခပ်သိမ်းတို့ကို ကြားတော်မူသောအရှင်၊ မြင်တော်မူသောအရှင်သာတည်း။
40|21|၂၁။	သူတို့သည် အမြို့မြို့အရွာရွာသို့ လှည့်ပတ်၍ ၎င်းတို့ထက်ရှေးကျသောအယူမှားကြသလော၊ ရှေးလူဟောင်း များသည် ခွန်အားဗလတွင်သော်လည်းကောင်း၊ သူတို့ထားခဲ့သောလက်ရာခြေရာများတွင်သော်လည်းကောင်း၊ ယခုလူတို့ထက် သာလွန်၏၊ သို့ပါလျက်အလ္လာဟ်အရှင်မြတ်သည် ၎င်းတို့အား မိမိတို့အပြစ်များကြောင့် ဖမ်းဆီး ကွပ်မျက်စီရင်တော်မူလိုက်လေ၏၊ သူတို့ကို အရှင်မြတ်၏ အပြစ်ဒဏ်တော်မှ ကာကွယ်မည့်သူတစ်စုံတစ်ယောက် မျှမရှိချေ။
40|22|၂၂။	ယင်းသို့မရှုမလှခံစားရခြင်းကား ထိုသူတို့ထံ သူတို့၏ အမျိုးသားချင်းတမန်တော်များသည် ရှင်းလင်းထင်ရှားသော သက်သေခံချက်များကို ယူဆောင်လာကြ၏၊ သူတို့သည် မယုံကြည်ကြချေ၊ ထိုသူမိုက်တို့ကို အလ္လာဟ်အရှင် မြတ်သည် အနန္တတန်ခိုးတော်နှင့် ပြည့်စုံတော်မူသော၊ ပြင်းပြစွာဒဏ်ခတ်တော်မူသောအရှင်ဖြစ်တော်မူ၏။
40|23|၂၃၊၂၄။	လွန်လေပြီးသောအခါဝယ် ငါအရှင်မြတ်သည် တမန်တော်(မူစာ)ကို မုချဧကန်ငါ့ကျမ်းတော်နှင့်တကွ ထင်ရှား ခိုင်မာသောအမိန့်တော်ကို ပေးသနားတော်မူပြီးလျှင် ဖွာရော၊ ဟာမန်နှင့် ကိုရာဟ်တို့ထံ စေလွှတ်တော်မူ၏၊ သူတို့သည် တမန်တော်အား မုသားဆိုသူမျက်လှည့်ဆရာဟု ပုတ်ခတ်ကြ၏။
40|24|၂၃၊၂၄။	လွန်လေပြီးသောအခါဝယ် ငါအရှင်မြတ်သည် တမန်တော်(မူစာ)ကို မုချဧကန်ငါ့ကျမ်းတော်နှင့်တကွ ထင်ရှား ခိုင်မာသောအမိန့်တော်ကို ပေးသနားတော်မူပြီးလျှင် ဖွာရော၊ ဟာမန်နှင့် ကိုရာဟ်တို့ထံ စေလွှတ်တော်မူ၏၊ သူတို့သည် တမန်တော်အား မုသားဆိုသူမျက်လှည့်ဆရာဟု ပုတ်ခတ်ကြ၏။
40|25|၂၅။	တမန်တော်(မူစာ)သည် ငါ့အထံတော်မှ သမ္မာတရားတော်ကို ယူဆောင်၍ ၎င်းတို့ထံ သွားရောက်ဟောပြော၏၊ သူတို့က ဟယ်-အချင်းတို့၊ (မူစာ)ယုံကြည်သူတို့မှ မွေးဖွားသောသားယောက်ျားများကို တစ်ယောက်မကျန် သတ်ဖြတ်ကြကုန်၊ သမီးမိန်းမကိုသာ အသက်နှင့်ချန်ထားကြဟု ဆိုကြ၏၊ အမှန်ဆိုသော် ထိုအယူလွဲသူတို့၏ ဥပါယ်တမည် အကြံအစည်များသည် အမှားမှားအယွင်းယွင်းသာဖြစ်၏။
40|26|၂၆။	ထို့နောက်ဖွာရောမင်းက သူ၏ အသင်းသားများကို ပြောဆိုသည်မှာ အချင်းတို့၊ မူစာကို ငါကိုယ်တော်တိုင် သတ်မည်၊ ထိုအခါသူသည် သူ၏ အသင်သခင်ကျေးဇူးရှင်ကို ခေါ်ပါစေ၊ သူသည် သင်တို့၏ မိရိုးဖလာကိုးကွယ် လာသောအယူဝါဒကို ပြောင်းလွဲမည်၊ သို့မဟုတ် ငါ့တိုင်းပြည်မြို့ရွာ ဗရုန်းဗရင်းဖြစ်မည်ကို ငါစိုးရိမ်၏ဟု ဆို၏။
40|27|၂၇။	တမန်တော်(မူစာ)ပြောဆိုသည်မှာ အချင်းတို့၊ ဤကဲ့သို့ဂုဏ်မာနပလွှား၍ တရားစစ်ကြောစီရင်တော်မူသော နေ့ကြီးကို မယုံကြည်သူအားလုံးတို့မှ ကင်းဝေးချမ်းသာရန် ငါသည် မိမိ၏ အရှင်သခင်နှင့် သင်တို့၏ အရှင် သခင်၌ ခိုလှုံပါ၏။
40|28|၂၈။	ဖွာရောဘုရင်၏ သားချင်းဆွေမျိုးတို့အနက် ယုံကြည်သူတစ်ယောက်ရှိ၏၊ ထိုသူတော်ကောင်းသည် မိမိ၏ ယုံကြည်မှုကို လူမသိစေရန် လျှို့ဝှက်ထား၏၊ သူက အချင်းတို့၊ အကြင်သူသည် ငါ၏အသက်သခင်ကျေးဇူးရှင် သည် အလ္လာဟ်အရှင်မြတ်ပင်တည်းဟု ပြောဆိုရုံမျှနှင့် ထိုသူကို သင်တို့သည် သတ်ဖြတ်မည်ကြံသလော၊ ထိုသူသည် သင်တို့၏ အသက်သခင်ကျေးဇူးရှင်အထံတော်မှ ရှင်းလင်းထင်ရှားသောသက်သေသာဓကတော် များကို ဆောင်လာ၍ သင်တို့အား ပြသပြီး ဖြစ်ပါ၏၊ ထိုသူသည် မဟုတ်မမှန်လုပ်ကြံပြောဆိုအ့ံ၊ ထိုသူသည် သူ၏ မုသားကံ၏ အပြစ်ကို သူပင်လျှင် ခံစားရလတ့ံ၊ သို့မဟုတ် သူသည် ဖြောင့်မတ်မှန်ကန်သောစကားကို ဆိုပါအ့ံ၊ ထိုတမန်တော်ခြိမ်းခြောက်ဟောပြောသောအပြစ်ဒဏ်သည် သင်တို့ကို ထိလတ့ံ၊ အမှန်မှာ အလ္လာဟ် အရှင်မြတ်သည် တရားတော်ကို ကျူးလွန်၍ မုသားစကားဆိုသူအား မည်သည့်အခါမှ လမ်းညွှန်တော်မမူချေဟု ဆို၏။
40|29|၂၉။	ဆက်လက်၍ ပြောပြန်သည်မှာ အဆွေတို့၊ ယနေ့မူကား တန်ခိုးအာဏာသည် သင်တို့၏လက်၌ ရှိ၏၊ မြေပေါ် ဝယ်သင်တို့သည် အမြင့်ဆုံး၌ ရှိ၏၊ အကယ်၍အလ္လာဟ်အရှင်မြတ်၏ အပြစ်ဒဏ်တော်ကျရောက်လာပါလျှင် အကျွနု်ပ်တို့ကို ထိုအပြစ်ဒဏ်တော်မှ အဘယ်သူက ကယ်တင်နိုင်ပါမည်နည်းဟု ဆို၏၊ ထိုစကားကို ဖွာရော ဘုရင်ကြားလျှင် ငါသည် မိမိကိုယ်တိုင်မျက်ဝါးထင်ထင်မြင်ရသောအရာကိုသာလျှင် သင်တို့အား ပြောပြ၏၊ ငါသည် ဖြောင့်မတ်သောလမ်းမှတပါး အခြားလမ်းကို သင်တို့အား ညွှန်ပြသည်မဟုတ်ချေ။
40|30|၃ဝ။	တဖန်ယုံကြည်သူ၊ သူတော်စင်က အို-အချင်းတို့၊ ရှေးအသင်းဟောင်းတို့၏ ကံကြမ္မာမျိုးကို သင်တို့အတွက် အကျွန်ုပ်ကြောက်လှပါ၏။
40|31|၃၁။	အို-အချင်းတို့၊ တမန်တော်(နူဟို)၏ အသင်းသားကဲ့သို့လည်းကောင်း၊ (အားဒ်)တို့ကဲ့သို့လည်းကောင်း၊ (သမုဒ်)တို့ ကဲ့သို့လည်းကောင်း၊ သင်တို့အတိဒုက္ခရောက်ကြရမည့်အရေးကို ချင့်တွေး၍ ငါစိုးရိမ်၏၊ အလ္လာဟ်အရှင်မြတ်၌ မိမိကျေးတော်မျိုးကျွန်တော်မျိုးတို့အား မတရားစီရင်လိုတော်မူသောဆန္ဒတော် အလျဉ်းမရှိချေ။
40|32|၃၂။	အို-အချင်းတို့၊ ငါသည် သင်တို့ကို ဆင့်ခေါ်တော်မူမည့်နေ့တော်ကြီးကို ကြောက်လှပါ၏။
40|33|၃၃။	ထိုနေ့တော်ကြီး၌ သင်တို့သည် ကျောခိုင်း၍ ပြေးကြလတ့ံ၊ သို့သော်အလ္လာဟ်အရှင်မြတ်အထံတော်မှ လွတ်မြေက် အောင် သင်တို့ကို ကာကွယ်မည့်သူဆို၍ တစ်စုံတစ်ယောက်မျှမရှိချေ၊ အကြင်သူအား အလ္လာဟ်အရှင်မြတ်သည် လမ်းမှားတွင် ပစ်ထားတော်မူအ့ံ၊ ထိုသူအား လမ်းမှန်ကို ပြမည့်သူတစ်စုံတစ်ယောက်မျှရှိမည်မဟုတ်ချေ။
40|34|၃၄။	ထို့အပြင် ဆိုပြန်သည်မှာ အို-အဆွေတို့၊ အထက်ကျော်ကာလကလည်း တမန်တော်(ယူစွတ်ဖ်)သည် သင်တို့ထံ ထင်ရှားသောသက်သေခံချက်တော်များကို ယူဆောင်ခဲ့လေ၏၊ ထိုအခါသင်တို့သည် သူယူဆောင်လာသော လက္ခဏာတော်များကို မရပ်မနားယုံမှားသံသယရှိကြ၏၊ ၎င်းအပြင် ထိုတမန်တော်ပျံလွန်တော်မူသောအခါ အလ္လာဟ်အရှင်မြတ်သည် နောက်ထပ်မံ၍ တမန်တော်စေလွှတ်တော့မည်မဟုတ်ဟု သင်တို့ဆိုကြလေ၏၊ ယင်းသို့တရားတော်ကို ကျူးလွန်သူနှင့် ယုံမှားသံသယရှိသူတို့သည် လမ်းမှားတွင် အရှင်မြတ်ပစ်ထားတော်မူ၏။
40|35|၃၅။	အကြင်သူတို့သည် သူတို့ထံ ရောက်လာသောအလ္လာဟ်အရှင်မြတ်၏ သက်သေသာဓကတော်များကို အကိုး အကားတစ်စုံတစ်ရာမရှိပဲ ငြင်းခုံကြ၏၊ ထိုငြင်းခုံမှုသည် အလ္လာဟ်အရှင်မြတ်ထံတော်၌လည်းကောင်း၊ ယုံကြည် သူတို့ထံ၌လည်းကောင်း၊ မနှစ်သက်စက်ဆုတ်ရွံရှာဖွယ်ရာဖြစ်၏၊ စင်စစ်အားဖြင့် အလ္လာဟ်အရှင်မြတ်သည် မာနကြီးသော၊ ခေါင်းမာသော၊ ရွံရှာဖွယ်ဖြစ်သောစိတ်နှလုံးကို ယင်းကဲ့သို့မာမြင်းအောင် တံဆိပ်ခတ်နှိပ်တော် မူ၏။
40|36|၃၆။	ထိုစကားကို ဖွာရောဘုရင်ကြားလေသော် အမတ်(ဟာမန်)ကို ခေါ်၍ အမတ်ကြီး အကျွန်ုပ်အတွက် ရဲတိုက်ကြီး တစ်ခုဆောက်လုပ်လော့၊ အကြောင်းညီညွတ်လျှင် ထိုမြင့်မားသောရဲတိုက်အားဖြင့် အကျွနု်ပ်လမ်းများရကောင်း ရမည်။
40|37|၃၇။	ထိုလမ်းများမှာ ကောင်းကင်ဘုံကို တက်ရောက်ရာလမ်းများဖြစ်မည်၊ ငါသည် (မူစာ)ကိုးကွယ်သောအလ္လာဟ် အရှင်မြတ်ထံသို့ တက်လို၏၊ သို့သော်သူသည် ဖွာရောမင်းအား သူ၏ မကောင်းမှုများကို တင့်တယ်လျှောက်ပတ် ဟန်ဖြစ်ပေါ်စေတော်မူ၏၊ သူ့ကို မှန်ကန်သောလမ်းမှ တားဆီးထားတော်မူ၏၊ စင်စစ်အားဖြင့် ဖွာရောမင်း၏ အကြံအစည်သည် ပျက်စီးခြင်း၌ပင် အဆုံးသတ်ရ၏။
40|38|၃၈။	ထိုယုံကြည်သူသူတော်စင်က ဆက်လက်၍ ပြောသည်မှာ အို-အမျိုးသားအပေါင်းတို့၊ ငါ့စကားကို နားထောင်ကြ ကုန်လော့၊ ငါသည် သင်တို့အား သမ္မာတရားလမ်းတော်ကို ပြပါအ့ံ။
40|39|၃၉။	အို-အမျိုးသားအပေါင်းတို့၊ ဤဘဝသည် အနိစ္စသာဖြစ်၏၊ နောင်တမလွန်ဘဝသာလျှင် ထာဝရအမြဲနေထိုင်ရာ ဖြစ်၏။
40|40|၄ဝ။	ဒုစရိုက်မကောင်းမှုကို ပြုသောသူသည် မိမိပြုကျင့်သောမကောင်းမှု၏ အပြစ်ကိုသာ ခံစားရလတ့ံ၊ သို့သော် အကြင်ယောက်ျား၊ အကြင်မိန်းမသည် သုစရိုက်ကောင်းမှုကို ပြု၍ ယုံကြည်ကြအ့ံ၊ ထိုယောက်ျား၊ ထိုမိန်းမသည် သုခဥယျာဉ်တော်သို့ ဝင်ရလတ့ံ၊ ထိုဥယျာဉ်တော်၌ သူတို့သည် အတိုင်းအထွာပမာဏမရှိသောပေါများကြွယ်ဝ ခြင်းကို ခံစားကြရလတ့ံ။
40|41|၄၁။	အို-အချင်းတို့၊ သင်တို့သည် ငါ့အား ငရဲမီးထဲသို့ ခေါ်နေ၏၊ ငါမူကား သင်တို့အား ငရဲမီးဘေးမှ လွတ်ကင်းရာသို့ ခေါ်ငင်နေ၏၊ ဤအခြင်းအရာသည် ဘယ်လောက်ထူးဆန်းပါသလဲ။
40|42|၄၂။	သင်တို့ကား ငါ့အား အလ္လာဟ်အရှင်မြတ်ကို မယုံကြည်ရန်နှင့် ငါမသိသောသူများကို အရှင်မြတ်နှင့်တန်းတူ တွဲဖက်ရန် သွေးဆောင်ကြ၏၊ သို့သော်ငါမူကား သင်တို့အား အနန္တတန်ခိုးတော်အရှင်၊ အဖန်တလဲလဲ အပြစ် လွှတ်တော်မူသောသခင်ဘက်တော်သို့ ခေါ်ငင်၏။
40|43|၄၃။	ဤလောကတွင်သော်လည်းကောင်း၊ နောက်လောကုတ္တရာတွင်သော်လည်းကောင်း၊ မကိုးကွယ်ထိုက်သူကို ဦးညွတ်ရန် သင်တို့သည် ငါ့အား ဧကန်အမှန်တိုက်တွန်းကြ၏၊ ငါတို့အားလုံးသည် အလ္လာဟ်အရှင်မြတ်အထံ တော်သို့ ပြန်ကြရလတ့ံ၊ ထိုအခါသမ္မာတရားတော်ကို ကျုးလွန်ဖောက်ပြန်သောသူတို့သည် ငရဲမီးကို ပိုင်ဆိုင်ကြ ရလတံ့။
40|44|၄၄။	သင်တို့သည် ငါဟောပြောသောတရားဒေသနာကို သတိရကြလတ့ံ၊ ငါသည် မိမိ၏ အမှုကိစ္စအဝဝကို အလ္လာဟ် အရှင်မြတ်အား ပုံ၍ အပ်၏၊ အကြောင်းမူကား အရှင်မြတ်သည် မိမိ၏ ကျေးကျွန်များကို အမြဲမြင်တော်မူ၏။
40|45|၄၅။	ထို့နောက် အလ္လာဟ်အရှင်မြတ်သည် ထိုသူတော်ကောင်းအား ထိုသူတို့ကြံစည်သောဘေးဥပါဒ်တိုင်းမှ ကယ်တင် တော်မူ၏၊ ဖွာရောမင်း၏ အသင်းသားတို့ကိုမူ အပြစ်ဒဏ်တော်ဖြင့် ဝိုင်းဝန်းထားတော်မူ၏။
40|46|၄၆။	ငရဲမီးရှေ့သို့ သူတို့ကို နံနက်နှင့်ညနေတွင် ယူခဲ့လတ့ံ၊ တရားစီရင်တော်မူသောနေ့တော်ကြီး၌ ဖွာရောမင်း၏ အသင်းသားများကို အပြင်းထန်ဆုံးသောငရဲမီးပုံကြီးထဲသို့ ပစ်ချလော့ဟု မိန့်တော်မူလတ့ံ။
40|47|၄၇။	သူတို့သည် ငရဲမီးအတွင်း၌ တစ်ဦးနှင့်တစ်ဦး အခြေအတင်အငြင်းအခုံပြုကြလတ့ံ၊ အင်အားနည်းပါး၍ နောက် လိုက်ဖြစ်သောသူများက မာန်မာနထောင်လွှားသောခေါင်းဆောင်များအား အကျွနု်ပ်တို့သည် သင်တို့နောက် သို့သာ လိုက်ခဲ့ရ၏၊ ထို့ကြောင့်သင်တို့သည် အကျွနု်ပ်တို့ထံမှ ငရဲမီးအချို့အဝက်ကို ဝေစုခံယူနိုင်ပါသလောဟု မေးမြန်းကြလတ့ံ။
40|48|၄၈။	မာနကြီးခဲ့သူများက ငါတို့အားလုံးသည် ဤငရဲမီးတွင် ဆင်းရဲဒုက္ခခံနေကြရ၏၊ အမှန်စင်စစ် အလ္လာဟ်အရှင် မြတ်သည် မိမိကျေးကျွန်တို့စပ်ကြားတွင် စစ်ကြောစီရင်တော်မူပြီဟု ဆိုကြလတ့ံ။
40|49|၄၉။	ငရဲခံစားနေရသူတို့က ငရဲထိန်းတို့အား တောင်းပန်ကြမည်မှာ အကျွနု်ပ်တို့ကို တစ်နေ့မျှသာ ငရဲမှ ချမ်းသာ ပေးတော်မူပါရန် သင်တို့၏ အရှင်သခင်ထံ ဆုတောင်းပေးကြပါ။
40|50|၅ဝ။	ငရဲထိန်းတို့က ပြန်ပြောမည်မှာ သင်တို့ထံသို့ ရှင်းလင်းထင်ရှားသောသက်သေခံချက်တော်များနှင့်တကွ တမန် တော်များပွင့်လာသည်မဟုတ်လော၊ ပွင့်လာပါသည်ဟု ဖြေကြလတ့ံ၊ ထိုအခါငရဲထိန်းများက သို့ဖြစ်လျှင် သင်တို့ဆုတောင်းလိုသလောက် တောင်းကြလော့၊ မယုံကြည်သူမိစ္ဆာဒိဋ္ဌိတို့၏ ဆုတောင်းခြင်းသည် အလဟဿ အချည်းနှီးသာဖြစ်မည်ဟု ပြောဆိုလတ့ံ။
40|51|၅၁။	ငါအရှင်မြတ်သည် ငါ၏ တမန်တော်များနှင့် ယုံကြည်သူအပေါင်းတို့အား ဤလောကတွင် အသက်ရှင်နေစဉ် အခါ၌လည်းကောင်း၊ သက်သေများကို စီတန်းစေမည့်တရားစီရင်တော်မူသောနေ့တော်ကြီး၌လည်းကောင်း၊ မုချဧကန်စောင်မတော်မူ၏။
40|52|၅၂။	ထိုနေ့တော်ကြီး၌ မကောင်းမှုပြုသူတို့၏ ဆင်ခြေများသည် တစ်စုံတစ်ခုသော အကျိုးကျေးဇူးရှိမည်မဟုတ်၊ သို့သော်သူတို့အပေါ်၌ အရှင်မြတ်၏ ကျိန်ဆဲခြင်းကျရောက်မည်သာဖြစ်၏၊ စင်စစ်အားဖြင့် သူတို့နေထိုင်ရန် ဌာနကား အလွန်ဆိုးဝါးဆင်းရဲလှသောနေရာဌာနသာ ဖြစ်၏။
40|53|၅၃။	ငါအရှင်မြတ်သည် ရှေးအထက်ကျော်ကာလက တမန်တော်(မူစာ)အား လမ်းညွှန်ကျမ်းတော်ကို ချပေးသနားတော် မူ၏၊ ငါသည် ထိုကျမ်းတော်ကို (အစ္စရာအီလ်)လူမျိုးတို့အား အမွေပေးတော်မူ၏။
40|54|၅၄။	ထိုကျမ်းတော်သည် အသိဉာာဏ်ရှိသောသူတို့အဖို့အရာ တရားလမ်းညွှန်သတိပေးအလင်းပြကျမ်းတော်ဖြစ်၏။
40|55|၅၅။	ထို့ကြောင့်သင်သည် သည်းခံခြင်းတရား၌ ခိုင်မြဲလော့၊ အလ္လာဟ်အရှင်မြတ်၏ ကတိသစ္စာတော်သည် မှန်ကန်၏၊ သင်၏ အပြစ်ကို ခွင့်လွှတ်တော်မူရန် ဆုတောင်းလော့၊ သင်၏ အသက်သခင်ကျေးဇူးရှင်ကြီး၏ ဂုဏ်ကျေးဇူး တော်ကို နံနက်တိုင်းညတိုင်း ချီးကျုးလော့။
40|56|၅၆။	အကြင်သူတို့သည် မိမိတို့ထံခိုင်မာလုံလောက်သောအကြောင်းအရာတစ်စုံတစ်ခုမျှ မရောက်လာပဲလျက် အလ္လာဟ် အရှင်မြတ်၏ တရားတော်နှင့်စပ်လျဉ်း၍ အငြင်းအခုံပြုကြအ့ံ၊ ထိုသူတို့စိတ်နှလုံးတွင် မာနထောင်လွှားမှုမှတပါး မည်သည်မျှမရှိချေ၊ သူတို့သည် မိမိတို့လိုရာသို့ မရောက်နိုင်ချေ၊ ထို့ကြောင့်အလ္လာဟ်အရှင်မြတ်၌ ခိုလှုံလော့၊ အရှင်မြတ်သာလျှင် ခပ်သိမ်းသောအရာတို့ကို အကြွင်းမဲ့ကြားတော်မူသောအရှင်၊ မြင်တော်မူသောအရှင်ဖြစ် တော်မူ၏။
40|57|၅၇။	အမှန်ကိုဆိုသော် မိုးကောင်းကင်နှင့် ကမ္ဘာမြေကြီးကို ဖန်ဆင်းခြင်းသည် လူသားအပေါင်းကို ဖန်ဆင်းခြင်း ထက် သာလွန်ကြီးကျယ်၏၊ များလှစွာသောလူသားတို့၌ကား အသိတရားမရှိချေ။
40|58|၅၈။	မျက်စိကန်းသူတို့နှင့် မျက်စိအလင်းရသူတို့သည် ထပ်တူထပ်မျှမဟုတ်သကဲ့သို့ ယုံကြည်လျက် ကောင်းမှုပွားသူ တို့နှင့် ဒုစရိုက်မကောင်းမှုကျူးလွန်သူတို့သည်လည်း ထပ်တူထပ်မျှမဟုတ်ချေ၊ သို့ပါလျက်သင်တို့သည် အနည်း ငယ်မျှမစဉ်းစားကြချေ၊ မှတ်သားကြလော့၊ အချိန်တော်ကြီးသည် မုချဧကန်ဆိုက်ရောက်လာမည်၊ ယုံမှားစရာ လုံးဝမရှိချေ၊ သို့သော်လည်း များစွာသောလူသားတို့သည် မယုံကြည်ကြချေ။
40|59|၅၉။	မှတ်သားကြလော့၊ အချိန်တော်ကြီးသည် မုချဧကန်ဆိုက်ရောက်လာမည်၊ ယုံမှားစရာလုံးဝမရှိချေ၊ သို့သော်လည်း များစွာသောလူသားတို့သည် မယုံကြည်ကြချေ။
40|60|၆ဝ။	အို-ကြားနာရသူအပေါင်းတို့ သင်တို့၏အသက်သခင်ကျေးဇူးရှင်ကြီး၏ အမိန့်တော်မှာ အို-ငါ၏ ကျေးကျွန် အပေါင်းတို့၊ သင်တို့သည် ငါ့အထံတော်၌ ဆုတောင်းကြလော့၊ ငါသည် သင်တို့ဆုတောင်းလွှာကို ကြားတော် မူမည်၊ မှတ်သားကြလော့၊ ငါ၏ အမှုတော်ကို ရွံရှာသောသူတို့သည် အရှက်တကွဲငရဲထဲသို့ ဝင်ကြရမည် သာတည်း။
40|61|၆၁။	အလ္လာဟ်အရှင်မြတ်သည် သင်တို့အိပ်စက်အမောဖြေဖို့ရာ ညဉ့်ကို ဖန်ဆင်းတော်မူ၏၊ နေ့ကိုမူကား တောင် မြောက်လေးပါးကို မြင်နိုင်ရန်အလို့ငှာ ဖန်ဆင်းထားတော်မူ၏၊ စင်စစ်အားဖြင့် အရှင်မြတ်သည် လူသားတို့ အဖို့ ရက်ရောစွာပေးကမ်းတော်မူသောအရှင်သခင်ဖြစ်တော်မူ၏၊ သို့ပါလျက် များလှစွာသောသူတို့သည် အရှင် မြတ်အား ကျေးဇူးမတင် ကျေးစွပ်ကြကုန်၏။
40|62|၆၂။	သင်တို့၏ အသင်သခင်ကျေးဇူးရှင်၊ ခပ်သိမ်းကုန်သောဝထ္ထုအစုစုကို ဖန်ဆင်းတော်မူသောအရှင်၊ အလ္လာဟ် အရှင်မြတ်သည် ယင်းကဲ့သို့ဖြစ်တော်မူ၏၊ အရှင်မြတ်မှတပါး အခြားအရှင်သခင်မရှိချေ၊ သို့ပါလျက် သင်တို့သည် အဘယ်ကြောင့်လမ်းလွဲကြသနည်း။
40|63|၆၃။	အလ္လာဟ်အရှင်မြတ်၏ ကျမ်းတော်မြတ်ကို မယုံကြည်ငြင်းပယ်သောသူများသည် ယင်းကဲ့သို့လမ်းချော်ကြ၏။
40|64|၆၄။ အလ္လာဟ်အရှင်မြတ်သည် သင်တို့နေထိုင်ဖို့ရာ ကမ္ဘာမြေကြီးကို ဖန်ဆင်းတော်မူ၏၊ အထက်မိုးကောင်းကင် ကိုလည်း မျက်နှာကြက်အတွက် ဖန်ဆင်းတော်မူ၏၊ သင်တို့၏ ပုံသဏ္ဍာန်အဆင်းအင်္ဂါတို့ကိုလည်း ဖန်ဆင်း တော်မူ၏၊ ထိုပုံသဏ္ဍာန်အဆင်းအင်္ဂါတို့ကို ညီညွတ်ပြေပြစ်အောင် စီရင်တော်မူ၏၊ သင်တို့စားဖို့ရာ သန့်ရှင်း ကောင်းမွန်သောဘောဇဉ်ခဲဖွယ်များကို ချပေးသနားတော်မူ၏၊ သင်တို့၏ အသက်သခင်ကျေးဇူးရှင်၊ အလ္လာဟ် အရှင်မြတ်သည် ယင်းကဲ့သို့ဖြစ်တော်မူ၏၊ အနန္တစကြဝဠာအပေါင်းတို့၏ အရှင်သခင်သည် ကောင်းကြီးမင်္ဂလာ အဖြာဖြာနှင့် ပြည့်စုံတော်မူ၏။
40|65|၆၅။	အလ္လာဟ်အရှင်မြတ်သည် တစ်ဆူတည်းအထီးထီးတည်တော်မူ၏၊ အသင်ရှင်နေတော်မူ၏၊ အရှင်မြတ်မှတပါး အခြားအရှင်သခင်မရှိချေ၊ အရှင်မြတ်အားသာ ဝတ်ပြုကြကုန်လော့၊ ဘာသာတရားကို အရှင်မြတ်အဖို့သာ ဖြူစင်စွာထားကြကုန်လော့၊ အနန္တစကြဝဠာအပေါင်းတို့၏ အရှင်သခင်၊ အလ္လာဟ်အရှင်မြတ်သည် အ့ံချီးမဆုံး ဖြစ်တော်မူ၏။
40|66|၆၆။	အို-တမန်တော်၊ ဟောပြောလော့၊ အချင်းတို့၊ ငါ၏အသက်သခင်၊ ကျေးဇူးရှင်ကြီးသည် ရှင်းလင်းထင်ရှားသော သက်သေခံချက်တော်များကို ချပေးသနားတော်မူပြီ၊ အရှင်မြတ်မှတပါး သင်တို့ခဝပ်ကိုးကွယ်သောဘုရားယောင် များကို မကိုးကွယ်ရန် ငါ့ထံသို့ ပညတ်တော်လာ၏၊ ထို့အပြင်အနန္တစကြဝဠာအပေါင်းတို့၏ အရှင်သခင်အားသာ လျှင် ကျိုးနွံနာခံရန်လည်း ပညတ်တော်လာ၏။
40|67|၆၇။	အို-လူသားအပေါင်းတို့၊ အလ္လာဟ်အရှင်မြတ်သည် သင်တို့ကို မြေမှုန့်မှ၊ ထို့နောက်ကလကရေကြည်မှ၊ ထို့နောက် သွေးခဲဥတစ်ခုမှ တစ်ဆင့်ပြီးတစ်ဆင့် အစဉ်အလာအတိုင်းဖန်ဆင်းတော်မူ၏၊ ထို့နောက်သင်တို့ကို သူငယ် အဖြစ်သို့ ရောက်စေတော်မူ၏၊ အမိဝမ်းတွင်းမှ အပြင်သို့ ထုတ်ယူ၍ ခွန်အားဗလနှင့်ပြည့်စုံသောအရွယ်ရောက် အောင် မွေးမြူစောင့်ထိန်းတော်မူ၏၊ ထို့နောက်သင်တို့ကို အိုမင်းရင့်ရော်မှည့်ပျော်သောအရွယ်သို့ ရောက်အောင် မွေးမြူတော်မူ၏၊ သင်တို့အနက် အချို့သူတို့ကို သက်ရွယ်မကြီးပြင်းမီ ငယ်ရွယ်စဉ်ကပင် သေဆုံးစေတော်မူ၏၊ အချို့ကို ပိုင်းခြားသတ်မှတ်ထားသောနေ့ရက်တိုင်အောင် အသက်ရှင်နေစေတော်မူ၏၊ ယင်းအချက်များက သင်တို့အသိတရားရစိမ့်သောငှာဖြစ်ကြ၏။
40|68|၆၈။	အလ္လာဟ်အရှင်မြတ်သည် သက်မဲ့မှ သက်ရှိကို ဖန်ဆင်းတော်မူ၏၊ သက်ရှိကိုလည်း သက်မဲ့ဖြစ်စေတော်မူ၏၊ အရှင်မြတ်သည် အရာတစ်ခုခုကို ကြံတော်မူသောအခါ ထိုအရာအား ဖြစ်စေဟူ၍သာ မိန့်တော်မူ၏၊ ထိုအခါ ထိုအရာသည် ဖြစ်ပေါ်လာ၏။
40|69|၆၉။	အို-တမန်တော်၊ အလ္လာဟ်အရှင်မြတ်ချပေးသနားတော်မူသောကုရ်အာန်ကျမ်းတော်မြတ်နှင့်စပ်လျဉ်း၍ အငြင်း အခုံပြုသူတို့ကို သငသ်မမြင်သလော၊။ သူတို့ကောပေးလှည့်သွားကြသည်ကိုလည်း သင်မမြင်သလော။
40|70|၇ဝ။	ကုရ်အာန်ကျမ်းတော်မြတ်နှင့် ငါအရှင်မြတ်၏ တမန်တော်များအား ချပေးသနားတော်မူသောပညတ်တရားတော် များကို မယုံကြည်ပယ်ရှားသောသူမိုက်တို့သည် ကာလမကြာမြင့်မီ သိကြရလတ့ံ။
40|71|၇၁။	ထိုသိရသောအချိန်၌ကား သူတို့သည် မိမိတို့၏လည်ပင်းတွင် လည်ထိပ်ခတ်၍ မီးသံကြိုးစွပ်တပ်လျက် ဆွဲငင်ခြင်း ကို ခံကြရလတ့ံ။
40|72|၇၂။	သူတို့သည် ပွက်ပွက်ဆူသောရေပူတလျှောက် ဆွဲငင်ပြီးလျှင် ငရဲမီးထဲသို့ ပစ်ချခြင်းကို ခံကြရလတံ့။
40|73|၇၃၊၇၄။	ထို့နောက်သူတို့အား မေးမြန်းမည်မှာ အလ္လာဟ်အရှင်မြတ်နှင့်တွဲဖက်၍ သင်တို့ကိုးကွယ်သောဘုရားတုများ သည် အဘယ်မှာရှိသနည်း၊ သူတို့က ဤသို့ပြန်လျှောက်ကြလတံ့၊ အကျွန်ုပ်တို့ကိုးကွယ်ခဲ့သောဘုရားယောင်များ သည် အကျွနု်ပ်တို့ကို ဘေးဒုက္ခတွင် ပစ်ထားခဲ့ကြပါပြီ၊ အမှန်ကိုဆိုသော် အကျွနု်ပ်တို့သည် အထက်ကျော်ကာလ က အခြေအမြစ်မရှိသောအရာများကို ကိုးကွယ်ခဲ့ကြပါသည်၊ အလ္လာဟ်အရှင်မြတ်သည် မိစ္ဆာဒိဋ္ဌိတို့ကို လမ်းမှား တွင် ယင်းကဲ့သို့ပစ်ထားတော်မူပါ၏။
40|74|၇၃၊၇၄။	ထို့နောက်သူတို့အား မေးမြန်းမည်မှာ အလ္လာဟ်အရှင်မြတ်နှင့်တွဲဖက်၍ သင်တို့ကိုးကွယ်သောဘုရားတုများ သည် အဘယ်မှာရှိသနည်း၊ သူတို့က ဤသို့ပြန်လျှောက်ကြလတံ့၊ အကျွန်ုပ်တို့ကိုးကွယ်ခဲ့သောဘုရားယောင်များ သည် အကျွနု်ပ်တို့ကို ဘေးဒုက္ခတွင် ပစ်ထားခဲ့ကြပါပြီ၊ အမှန်ကိုဆိုသော် အကျွနု်ပ်တို့သည် အထက်ကျော်ကာလ က အခြေအမြစ်မရှိသောအရာများကို ကိုးကွယ်ခဲ့ကြပါသည်၊ အလ္လာဟ်အရှင်မြတ်သည် မိစ္ဆာဒိဋ္ဌိတို့ကို လမ်းမှား တွင် ယင်းကဲ့သို့ပစ်ထားတော်မူပါ၏။
40|75|၇၅။	ထိုသူယုတ်မာတို့အား ဆက်လက်၍ မိန့်တော်မူမည်မှာ ယင်းကဲ့သို့မရှုမလှခံစားရခြင်းကား နင်တို့သည် ကမ္ဘာ မြေကြီးပေါ်တွင် မသင့်မလျော်မတော်မတရားရွှင်မြူးပျော်ပါး မာနထောင်လွှားခဲ့ခြင်းကြောင့်တည်း။
40|76|၇၆။	ယနေ့မူကား နင်တို့သည် ငရဲ၏ တံခါးများအတွင်းသို့ ဝင်၍ ငရဲအတွင်းနေထိုင်ကြလော့၊ တရားတော်ကို ရွံ ရှာသူတို့၏ နေထိုင်ရာသည် မင်္ဂလာမရှိသောဌာနဆိုးဖြစ်၏။
40|77|၇၇။	အေ-တမန်တော်၊ သည်းခံခြင်းတရားရှိလော့၊ အလ္လာဟ်အရှင်မြတ်၏ ဂတိသစ္စာတော်သည် မုချဧကန်မှန်ကန်၏၊ အကယ်၍ ငါအရှင်မြတ်သည် မိစ္ဆာဒိဋ္ဌိတို့အား ထားတော်မူသောကတိသစ္စာအချို့ကို သင့်အား ပြသတော်မူသည် ဖြစ်စေ၊ သို့မဟုတ် ပြသတော်မမူမီ သင့်အား ကံကုန်စေတော်မူသည်ဖြစ်စေ၊ သူတို့အားလုံးသည် ငါ့အထံတော်သို့ ပြန်ကြရမည်သာတည်း။
40|78|၇၈။	အို-တမန်တော်၊ ငါသည် သင်မပွင့်လာမီ တမန်တော်တို့ကို စေလွှတ်တော်မူခဲ့၏၊ သူတို့အနက် အချို့တို့၏ အတ္ထုပ္ပတ္တိကို သင့်အား ငါမိန့်ကြားတော်မူပြီ၊ အချို့တို့၏ အကြောင်းကိုမူကား မိန့်တော်မမူချေ၊ ငါအလိုရှိတော် မမူပဲ မည်သည့်တမန်တော်မှ သက်သေသာဓကတော်တစ်ပါးပါးကို ယူဆောင်ခွင့်မရချေ၊ သို့သော်အလ္လာဟ် အရှင်မြတ်အမိန့်တော်ထုတ်ပြန်လိုက်သည်နှင့် တပြိုင်နက်အမှုကိစ္စတို့ကို မှန်ကန်စွာစီရင်ဆုံးဖြတ်တော်မူပြီး၏၊ ထိုအခါဝါကြွားမှုကို လိုက်သောသူတို့သည် ပျက်စီးဆုံးရှုံးခြင်းသို့ ရောက်ကြလေ၏။
40|79|၇၉။	သင်တို့သည် အချို့တိရိစ္ဆာန်များကို စီးနင်းရန် အချို့ကို အာဟာရအဖြစ်ဖြင့် မှီဝဲစားသုံးရန်အလို့ငှာ အခြေ လေးချောင်းရှိ တိရိစ္ဆာန်များကို အလ္လာဟ်အရှင်မြတ်ကို ဖန်ဆင်းတော်မူ၏။
40|80|၈ဝ။	ထိုတိရိစ္ဆာန်များ၌ သင်တို့အကျိုးခံစားရန် များစွာရှိသေး၏၊ ထိုတိရိစ္ဆာန်များအားဖြင့် သင်တို့သည် မိမိတို့ အလိုဆန္ဒများကို ဖြည့်စွက်စေရန် ဖြစ်၏၊ သင်တို့သည် ထိုတိရိစ္ဆာန်များအား လှေသင်္ဘောများကို စီးနင်းသွား သကဲ့သို့ အလိုရှိရာ စီးနင်းသွားလာကြ၏။
40|81|၈၁။	အလ္လာဟ်အရှင်မြတ်သည် သင်တို့အား မိမိ၏ သက်သေသာဓကတော်များကို ပြသတော်မူ၏၊ သာဓကတော်များ အနက် မည်သည့်သာဓကတော်ကို သင်တို့ငြင်းပယ်ကြမည်နည်း။
40|82|၈၂။	ထိုသူတို့သည် ကမ္ဘာမြေပေါ်ရှိ အမြို့မြို့အရွာရွာသို့ လှည့်ပတ်သွားလာပြီးလျှင် သူတို့အလျင်ဖြစ်ပေါ်သော ရှေးလူဟောင်းတို့သည် မည်သို့မည်ပုံပျက်စီးသွားရလေသည်ကို မကြည့်ရှုကြသလော၊ ထိုရှေးလူဟောင်းတို့သည် သူတို့ထက် အရေအတွက်လည်း အလွန်များ၏၊ သတ္တိခွန်အားဗလလည်း အဆများစွာသာ၏၊ မြေပေါ်တွင် ပြုပြင်စီမံဆောက်လုပ်သည်ထက် အဆများစွာသာလွန်ခမ်းနားကြီးကျယ်၏၊ သို့ပါလျက် ရှေးမိစ္ဆာဒိဋ္ဌိတို့ပင်ပန်း ကြီးစွာစီမံပြုလုပ်ခဲ့သောအရာဝထ္ထုအားလုံးတို့သည် သူတို့အတွက် လုံးဝအကျိုးမရှိချေ။
40|83|၈၃။ ထိုမိစ္ဆာဒိဋ္ဌိတို့ထံသို့ တမန်တော်အသီးသီးသည် ထင်ရှားသောသာဓကတော်များကို ယူဆောင်လာသောအခါ ထိုအယူမှားသူတို့သည် မိမိတို့ရရှိပြီးသောလောကီပညာ၌သာ မြူးတူးပလွှားကြ၏၊ သူတို့မယုံကြည်ပျက်ရယ် ကျီစယ်သောအပြစ်ဒဏ်တော်သည် သူတို့ကို ဝိုင်းထား၏။
40|84|၈၄။	သူတို့သည် ငါအရှင်မြတ်၏ အပြစ်ဒဏ်တော်ကို မျက်ဝါးထင်ထင်မြင်ရကြသောအခါ သူတို့က အကျွနု်ပ်တို့သည် အလ္လာဟ်အရှင်မြတ်အားသာလျှင် ယုံကြည်ကြပါ၏၊ အရှင်နှင့်တွဲဖက်ကိုးကွယ်ခဲ့သောဘုရားတုများကို အကျွနု်ပ် တို့ စွန့်ပါ၏ဟု ဆိုကြ၏။
40|85|၈၅။	ငါအရှင်မြတ်၏ အပြစ်ဒဏ်တော်ကို မြင်ရသောအခါမှ ယုံကြည်ခြင်းသည် သူတို့အား မည်သည့်အကျိုးကိုမျှ မပေးနိုင်ချေ၊ ဤအဖြစ်အပျက်သည် အရှင်မြတ်က မိမိကျေးကျွန်များအတွက် ပြဋ္ဌားထားတော်မူသောတရား ဥပဒေသအတိုင်းပင်ဖြစ်၏၊ ထိုအခါမိစ္ဆာဒိဋ္ဌိအပေါင်းတို့သည် မရှုမလှပျက်စီးရမည်သာတည်း။
41|1|၁။	ဟာ မီး(မ်)။
41|2|၂။	မဟာကရုဏာတော်အရှင် အနန္တကောင်းကြီးမင်္ဂလာတော်သခင်၊ အလ္လာဟ်အရှင်မြတ်အထံတော်မှ ကျမ်းတော် မြတ်။
41|3|၃။	ထိုကျမ်းမြတ်၌ ဂါထာများကို အသေးစိတ်ရှင်းလင်းပြထား၏၊ ပညာဉာဏ်ရှိသူများအတွက် (အာရဗီ)ဘာသာ တရားဒေသနာတော်မြတ်ဖြစ်၏။
41|4|၄။	ထိုကျမ်းတော်မြတ်တွင် ဝမ်းမြောက်ဖွယ်သောသတင်းကောင်းနှင့် သတိပေးဗျာဒိတ်တော်များပါရှိ၏၊ သို့သော် များစွာသောလူသားတို့သည် လှည့်သွားကြ၏၊ မကြားကြချေ။
41|5|၅။	ထိုသူမိုက်တို့က ဆိုကြသည်မှာ အို-ရှင်မိုဟမ္မဒ်၊ အကျွနု်ပ်တို့၏ နှလုံးများကို သင်ကြီးသောအသံဖြင့် ဟောပြော သောတရားမှ ကာကွယ်ထား၏၊ အကျွနု်ပ်တို့နားများ၌လည်း နားပင်းခြင်းရှိ၏၊ အကျွနု်ပ်တို့နှင့် သင်၏ အလည် ကြား၌လည်း ကန့်လန့်ကာဆီတားထား၏၊ ထို့ကြောင့်သင်သည် ပြုလိုရာကို ပြုကုန်လော့၊ ငါတို့လည်း ပြုလိုရာ ကို ပြုမည်သာတည်း။
41|6|၆။	အို-တမန်တော်၊ သင်ဟောပြောလော့၊ ငါသည် သင်တို့ကဲ့သို့ လူသားသာဖြစ်၏၊ ငါ့ထံသို့ သင်တို့၏ အရှင် သခင်မှာကား တစ်ဆူတည်းအထီးထီးဖြစ်တော်မူ၏ဟု ဗျာဒိတ်တော်လာ၏၊ ထို့ကြောင့်အရှင်မြတ်အထံတော်သို့ ဖြောင့်တန်းစွာသွားသောလမ်းတော်ကြီးကို လိုက်ကြ၍ အရှင်မြတ်၏အပြစ်လွှတ်ခြင်းကို ရှာမှီးကြလော့၊ ဆင်းတု ဝါဒီများသည် ပျက်စီးဆုံးရာသည်သာတည်း။
41|7|၇။	ထိုသူယုတ်မာတို့သည် ဇကားသ်အလှုကို မပေး၊ နောင်တမလွန်ဘဝကိုလည်း မယုံကြည်ကြချေ။
41|8|၈။	သို့သော်ယုံကြည်ခြင်းတရားရှိ၍ ကောင်းမှုပွားများသူတို့အတွက်မူကား သုံးစွဲ၍ မကုန်နိုင်သောဆုတော်ရှိ၏။
41|9|၉။	အို-တမန်တော်၊ ဟောပြောလော့၊ မဟာပထဝီမြေကြီးကို နှစ်ရက်အချိန်တွင် ဖန်ဆင်းတော်မူသောအရှင်မြတ် အား သင်တို့မယုံကြည်ကြသလော၊ အရှင်မြတ်နှင့်ပြိုင်ဘက်များထားကြသလော၊ အရှင်မြတ်သည် အနန္တစကြ ဝဠာအပေါင်းတို့၏ အရှင်သခင်ဖြစ်တော်မူ၏။
41|10|၁ဝ။	အရှင်မြတ်သည် ကမ္ဘာမြေကြီးပေါ်၌ တောင်ကြီးတောင်ငယ်အသွယ်သွယ်ကို ခိုင်မြဲမြင့်မားစွာဖန်ဆင်းထားတော် မူ၏၊ မြေကြီးကို ကောင်းကြီးမင်္ဂလာနှင့် ပြည့်စုံစေတော်မူ၏၊ ထိုမြေပေါ်တွင် နေထိုင်သူတို့အဖို့အရာ စားနပ် ရိက္ခာများကို အချင့်အခန့်နှင့် စီရင်ထားတော်မူ၏၊ ဤဖန်ဆင်းစီရင်တော်မူခြင်းတို့ကို လေးရက်နှင့်အပြီး ပြု တော်မူ၏။
41|11|၁၁။	ထို့နောက်အရှင်မြတ်သည် ကောင်းကင်ဘက်သို့ လှည့်တော်မူ၏၊ ကောင်းကင်သည် မီးခိုးကဲ့သို့ ရှိနေ၏၊ ထိုအခါအရှင်မြတ်သည် မိုးနှင့်မြေအား အို-မိုးမြေတို့၊ သင်တို့သည် နှစ်သက်သည်ဖြစ်စေ၊ မနှစ်သက်သည် ဖြစ်စေ၊ အတူတကွလာကြလော့ဟု မိန့်တော်မူ၏၊ ထိုအခါ မိုးနှင့်မြေကို အို-အရှင်မြတ်၊ အကျွနု်ပ်တို့သည် အမိန့်တော်ကို နာခံ၍ လာကြပါသည်ဟု လျှောက်ထားကြကုန်၏။
41|12|၁၂။	ထို့နောက်အရှင်မြတ်သည် မိုးခုနစ်ထပ်ကို နှစ်ရက်အတွင်းဖန်ဆင်းတော်မူ၏၊ ထို့အပြင်မိုးတစ်ထပ်တစ်ထပ်အား ၎င်း၏ တာဝန်ဝတ္တရားကို ပညတ်တော်မူ၏၊ ထို့အပြင်ငါအရှင်မြတ်သည် လူသားတို့နှင့်အနီးဆုံးဖြစ်သောအောက် ဆုံးထပ်မိုးကောင်းကင်ကို မီးအိမ်များနှင့်ဆင်ယင်တော်မူ၏၊ ထိုအောက်ထပ်ဆကောင်းကင်ကို မဖျက်ဆီးနိုင် အောင် စီရင်ထားတော်မူ၏၊ အနန္တတန်ခိုးတော်သခင်၊ သဗ္ဗညုတဉာာဏ်တော်ရှင်သည် ယင်းသို့စီရင်တော်မူ၏။
41|13|၁၃။	အို-တမန်တော်၊ သူတို့သည် အကယ်၍လှည့်သွားကြအ့ံ၊ သူတို့အား ဟယ်-အချင်းတို့၊ အထက်ကျော်ကာလက (အားဒ်)နှင့် (စမူးဒ်)တို့အား မိုးကြိုးအပြစ်ဒဏ်ထိသကဲ့သို့ ထိုအပြစ်ဒဏ်သည် သင်တို့အပေါ်၌လည်း ရောက်လာ မည့်အကြောင်း ငါသည် သင်တို့အား သတိပေး၏ဟု သင်ပြောကြားလော့။
41|14|၁၄။	ရှေးလူဟောင်းမိစ္ဆာဝါဒီထံ သူတို့၏တမန်တော်များသည် သူတို့၏ရှေ့နောက်ဝဲယာက လာ၍ ''ဟယ်-အချင်းတို့၊ သင်တုုိ့သည် အလ္လာဟ်အရှင်မြတ်မှတပါး မည်သည့်တစ်စုံတစ်ရာကိုမျှ မခဝပ်မကိုးကွယ်ကြကုန်လင့်''ဟု ဟောပြောသောအခါ သူတို့က အကျွနု်ပ်တို့၏ အရှင်သခင်အလိုတော်ရှိပါလျှင် အရှင်မြတ်သည် မုချဧကန် ကောင်းကင်တမန်များကိုသာ စေလွှတ်တော်မူလ့ံ၊ သင်တို့အား တမန်တော်အဖြစ် စေလွှတ်တော်မူသည်ဟု အကျွနု်ပ်တို့လုံးဝမယုံကြည်ဟု ပြန်ပြောကြ၏။
41|15|၁၅။	(အားဒ်)အသင်းသားတို့သည် မြေပေါ်၌ မတရားမောက်မာပလွှား၍ ဤလောကတွင် ငါတို့ထက် ခွန်အားဗလ စွမ်းရည်သတ္တိသာလွန်သူ အဘယ်မှာရှိသနည်းဟု ပြောလေ့ရှိ၏၊ သူတို့ကို ဖန်ဆင်းမွေးမြူတော်မူသောအလ္လာဟ် သည် သူတို့ထက် သာလွန်၍ ခွန်အားဗလရှိတော်မူသည်ကို သူတို့မမြင်ကြသလော၊ သူတို့သည် ငါအရှင်မြတ်၏ ကျမ်းတော်များကို ငြင်းပယ်ဖီဆန်ကြကုန်၏။
41|16|၁၆။	ထို့ကြောင့်ငါသည် မင်္ဂလာမရှိသောနေ့များတွင် အလွန်သည်းထန်သောလေပြင်းမုန်တိုင်းကို လာစေတော်မူလိုက် ၏၊ သို့လာစေတော်မူခြင်းကား ငါသည် သူတို့အား ဤလောကတွင် အသက်ရှင်နေစဉ်အခါ အရှက်ကွဲခြင်း အပြစ်ဒဏ်ကို မြည်းစေရန်ဖြစ်၏၊ သို့သော်တမလွန်ဘဝတွင် တွေ့ရမည့်အပြစ်ဒဏ်သည် သာလွန်အရှက်ကွဲရာ ဖြစ်လတ့ံ၊ ထိုအခါသူတို့သည် စောင်မခြင်းခံရမည်မဟုတ်ချေ။
41|17|၁၇။	(ဆမွတ်ဒ်)အသင်းသားတို့အကြောင်းမူကား ငါသည် သူတို့အား အဆုံးအမကျမ်းတော်ကို ပေးသနားတော်မူ၏၊ သို့သော်သူတို့သည် တရားအလင်းရောင်ထက် အဝဇ္ဇာအမှောင်အမိုက်ကို သာလွန်လိုလားနှစ်သက်ကြ၏၊ ထို့ကြောင့်သူတို့သည် သူတို့ပြုကျင့်ခဲ့သောကံအတိုင်း အလွန်ပြင်းပြသောအပြစ်းဒဏ်ကို ခံကြရ၏။
41|18|၁၈။	သို့သော်ယုံကြလျက် တရားသဖြင့်ကျင့်သူအပေါင်းတို့ကို စုရုံး၍ ငရဲမီးသို့ ယူဆောင်လာသောနေ့တော်ကြီး၌ သူတို့ကို စီတန်း၍ လာစေတော်မူမည်။
41|19|၁၉။	အလ္လာဟ်အရှင်မြတ်၏ ရန်သူအပေါင်းတို့ကို စုရုံး၍ ငရဲမီးသို့ ယူဆောင်လာသောနေ့တော်ကြီး၌ သူတို့ကို စီတန်း၍ လာစေတော်မူမည်။
41|20|၂ဝ။	ထိုနေ့တော်ကြီး၌ သူတို့သည် ငရဲမီးသို့ ရောက်လာသောအခါ သူတို့၏နားမျက်စိနှင့်တကွ အသားအရေကိုယ် အင်္ဂါအစိတ်အပိုင်းစသည်တို့ကပါ ၎င်းတို့လောကတွင် ပြုကျင့်ခဲ့သောအကျင့်အကြံများကို ဖော်ထုတ်၍ သက်သေ ခံကြလတ့ံ။
41|21|၂၁။	ထိုအခါ၎င်းတို့က သူတို့၏ ကိုယ်အင်္ဂါအစိတ်အပိုင်းများကို သင်တို့သည် အဘယ်ကြောင့်ငါတို့အပေါ်မှာ သက်သေ ခံကြသနည်းဟု ပြောဆိုကြ၏၊ ကိုယ်အင်္ဂါအစိတ်အပိုင်းတို့က အရာခပ်သိမ်းကုန်တို့ကို စကားပြောဆိုတတ်သော သတ္တိကို ပေးသနားတော်မူသောအလ္လာဟ်အရှင်မြတ်သည် အကျွနု်ပ်တို့အား စကားပြောစေတော်မူ၏၊ အရှင် မြတ်သည် သင်တို့အား ပထမအကြိမ်ဖန်ဆင်းတော်မူလေ၏၊ သင်တို့သည် အရှင်မြတ်ထံ ပြန်ကြရ၏။
41|22|၂၂။	မိမိတို့၏ နားမျက်စိအရေအသားကိုယ်အင်္ဂါအစိတ်အပိုင်းတို့က သင်တို့အပေါ်သက်သေမခံစေခြင်းငှာ သင်တို့ သည် လျှို့ဝှက်စွာမပြုကျင့်ကြချေ၊ သင်တို့သည် မိမိတို့ပြုလေ့ရှိသောအရာများကို အလ္လာဟ်အရှင်မြတ်သိမြင် တော်မမူဟု ထင်မှတ်ခဲ့ကြ၏။
41|23|၂၃။	သင်တို့၏ အရှင်သခင်အား ယင်းသို့တွေးတောထင်မြင်ခြင်းသည် သင်တို့ကို ဖျက်ဆီးခဲ့ပြီ၊ ယခုမှာမူကား သင်တို့သည် ပျက်စီးခြင်းမကပျက်စီးသောသူတို့ဘောင်တွင် ပါဝင်ကြပြီဟု ပြောကြ၏။
41|24|၂၄။	သူတို့သည် ထိုအခါသည်းခံသော်လည်း ငရဲမီးသည် သူတို့အမြဲနေထိုင်ရာသာဖြစ်၏၊ သူတို့သည် ကောင်းကြီး မင်္ဂလာတော်ကို တောင်းသော်လည်း သူတို့သည် ကောင်းကြီးမင်္ဂလာရထိုက်သူများမဟုတ်ချေ။
41|25|၂၅။	ငါသည် လောက၌ ထိုအယူမှားသူတို့အဖို့အရာ အဆွေခင်ပွန်းအပေါင်းအဖော်များကို စီရင်ထားတော်မူ၏၊ ထိုအဆွေခင်ပွန်းတို့သည် ထိုအယူလွဲသူတို့အား မိမိတို့၏ အတိတ်ပစ္စုပ္ပန်ကာလတို့ကို သင့်တင့်လျောက်ပတ်စေ ကြ၏၊ ထို့ကြောင့်၎င်းတို့ထက်ရှေးကျသောမယုံကြည်သူလူဂျင်န်အမျိုးမျိုးတို့အပေါ်တွင် စီရင်တော်မူသောအပြစ် ဒဏ်သည် ဤသူတို့အပေါ်ကိုလည်း ကျရောက်၏၊ အကြောင်းမူကား သူတို့သည် ဧကန်အမှန်ဆုံးရှုံးပျက်စီး သူများဖြစ်ကြ၏။
41|26|၂၆။	မယုံကြည်သူတို့က ဤကုရ်အာန်ကို အရေးမစိုက်ကြနှင့်၊ မကြားရအောင် အသံကျယ်လောင်စွာပြုကြလော့၊ သင်တို့အောင်မြင်ကောင်း အောင်မြင်လိမ့်မည်ဟု ပြောကြ၏။
41|27|၂၇။	သို့သော်ငါသည် မယုံကြည်သူတို့အား အလွန်ပြင်းပြနာကျင်သောအပြစ်ဒဏ်ကို အမှန်ခတ်တော်မူမည်၊ ထို့အပြင် ငါသည် သူတို့၏ အဆိုးဆုံးသောအပြုအမူများကို လက်စားချေတော်မူမည်။
41|28|၂၈။	ဤဒဏ်တော်သည် အလ္လာဟ်အရှင်မြတ်၏ ရန်သူတော်များ၏ ဆုလာဘ်တည်း၊ ငရဲမီးပူထဲတွင် သူတို့၏ ထာဝရနေအိမ်ရှိ၏၊ သူတို့သည် ငါ၏ နှုတ်ကပတ်တော်များကို ငြင်းပယ်မှုအတွက် ပေးသောဆုလာဘ်ဖြစ်၏။
41|29|၂၉။	ထိုအခါအယူလွဲသူတို့က အို-အကျွနု်ပ်တို့၏ အရှင်သခင်၊ ဂျင်နတ်သားနှင့် လူသားတို့အထဲမှ အကျွနု်ပ်တို့အား လှည့်ဖြားသောသူတို့ကို ပြတော်မူပါ။ အောက်ဆုံးငရဲဘုံသို့ ရောက်အောင် အကျွနု်ပ်တို့သည် သူတို့အား ခြေဖဝါးအောက်သို့ သွင်းနင်းပါမည်ဟု လျှောက်ကြ၏။
41|30|၃ဝ။	မှတ်သားကြလော့၊ အကျွနု်ပ်တို့၏ အရှင်သခင်သည် အလ္လာဟ်အရှင်မြတ်ဖြစ်တော်မူ၏ဟု ပြောဆို၍ တည်ကြည် ဖြောင့်မတ်သူတို့မှာမူကား သူတို့ထံသို့ ကောင်းကင်တမန်များသက်ဆင်းလာ၍ ဤသို့အကြောင်းကြားအ့ံ၊ အို-သူတော်ကောင်းအပေါင်းတို့၊ မကြောက်ရွံ့ကြလင့်၊ မပူဆွေးကြလင့်၊ သင်တို့အား ကတိထားတော်မူသော နိဗ္ဗာန်ဘုံနန်းတော်အကြောင်းသတင်းကောင်းကို ကြားနာကြလော့။
41|31|၃၁။ ငါတို့သည် သင်တို့အား ဤဘဝနောင်ဘဝ၊ ဘဝနှစ်ပါးတွင်ပင် ကာကွယ်စောင့်ရှောက်သည့်အဆွေတော်များ ဖြစ်ကြ၏၊ နောင်ဘဝ၌ သင်တို့လိုသမျှကို အကြွင်းမဲ့ရကြလတ့ံ၊ သင်တို့တောင်းဆိုသမျှကိုလည်း အကြွင်းမဲ့ ရကြလတ့ံ။
41|32|၃၂။	ထိုဘုံနန်းသည် အပြစ်လွှတ်တော်မူသောအရှင်၊ ကောင်းကြီးမင်္ဂလာပေးသနားတော်မူသောအရှင်၊ အထံတော်မှ ဧည့်ခံလက်ဆောင်တော်ဖြစ်၏။
41|33|၃၃။	အကြင်သူသည် မိမိတို့၏ အရှင်သခင်အား ဝတ်ပြု၏၊ သုစရိုက်ကောင်းမှုကို ပြကျင့်၏၊ အကျွနု်ပ်သည် ယုံ ကြည်ကျိုးနွံသူတို့ဘောင်တွင် ပါဝင်ပါသည်ဟု ဆို၏၊ ထိုသူ၏ စကားထက် အဘယ်သူ၏စကားသည် သာလွန် သာယာနာပျော်ဖွယ်ဖြစ်သနည်း။
41|34|၃၄။	အမှန်ကိုဆိုသော ကောင်းမှုနှင့် မကောင်းမှုသည် ထပ်တူထပ်မျှမဖြစ်နိုင်ချေ၊ မကောင်းမှုကို ကောင်းမှုအားဖြင့် တုံ့ပြန်ကြလော့၊ ထိုအခါသင့်ကို ရန်ငြိုးဖွဲ့သူသည် သင်၏ရင်းနှီးချစ်ခင်သောအဆွေခင်ပွန်းကဲ့သို့ ဖြစ်မလာနိုင်ချေ။
41|35|၃၅။	ယင်းသို့ကောင်းမြတ်သောဂုဏ်ထူးကို သည်းခံခြင်းတရားရှိ၍ မိမိကိုယ်ကို မိမိချုပ်တည်းသောသူတို့မှတပါး အခြားလူသာမန်တို့ရနိုင်ကြမည်မဟုတ်၊ ထိုဂုဏ်ထူးကို ကံအလွန်ထူးချွန်သူမှတပါး အခြားသူများမရရှိနိုင်ချေ။
41|36|၃၆။	အကယ်၍ရှိုင်တန်မာရ်နတ်သည် သင့်အား လှည့်ဖြားလာသောအခါ သင်သည် အလ္လာဟ်အရှင်မြတ်၌ ခိုလှုံလော့၊ အရှင်မြတ်သည် ခပ်သိမ်းကုန်သောအရာတို့ကို အကြွင်းမဲ့ကြားတော်မူသော၊ သိတော်မူသောအရှင်ဖြစ်တော်မူ၏။
41|37|၃၇။	အလ္လာဟ်အရှင်မြတ်၏ သက်သေသာဓကတော်များအနက် အချို့သောသာဓကတော်များအာ နေနှင့်လ၊ နေ့နှင့် ညများဖြစ်ကြ၏၊ သင်တို့သည် နေကိုသော်လည်းကောင်း၊ လကိုသော်လည်းကောင်း၊ ဦးညွတ်ကိုးကွယ်ခြင်းကို မပြုကြလင့်၊ သို့သော်သင်တို့သည် အရှင်မြတ်အား အမှန်ကို ကိုးကွယ်လိုလျှင် နေလတို့ကို ဖန်ဆင်းတော်မူသော အလ္လာဟ်အရှင်မြတ်အား ဦးညွတ်ဝတ်ပြုကြလော့။
41|38|၃၈။	မိစ္ဆာဒိဋ္ဌိတို့သည် မာမာနထောင်လွှားနေလျှင် သူတို့ကို ဂရုမပြုလင့်၊ သင်၏ အသက်သခင်ကျေးဇူးရှင်ကြီး၏ အပါးတော်တွင် ခစားနေသောသူတို့သည် အရှင်မြတ်၏ ဂုဏ်ကျေးဇူးတော်ကို နေ့ညမပြတ်ချီးကျုးလျက်ရှိကြ၏၊ လုံးဝမမောပန်းကြချေ။
41|39|၃၉။	အလ္လာဟ်အရှင်မြတ်၏ နိမိတ်လက္ခဏာတော်များအနက် တပါးကား သင်တို့သည် ပထဝီမြေကြီးသွေ့ခြောက် ယောင်းနေသည်ကို မြင်ရကြ၏၊ သို့သော်ငါသည် ထိုမြေပေါ်သို့ မိုးရွာသွန်းစေတော်မူသောအခါ ထိုမြေသေသည် အသက်နှင့် လှုပ်လှုပ်ရွရွဖြစ်လာ၏၊ ထိုမြေမှ အပင်အမျိုးမျိုးပေါက်ရောက်လာ၏၊ အသီးအမျိုးမျိုးလည်းသီး၏၊ မုချဧကန်မြေသေကို ရှင်စေတော်မူသောအရှင်မြတ်သည် သေသူကိုလည်း အမှန်အကန်ရှင်ပြန်ထမြောက်စေနိုင် တော်မူသောအရှင်ဖြစ်တော်မူ၏၊ မှတ်သားကြလော့၊ အရှင်မြတ်သည် ခပ်သိမ်းကုန်သောအရာတို့ကို ပြုစွမ်း နိုင်တော်မူ၏။
41|40|၄ဝ။	မှတ်သားကြလော့၊ ငါ၏တရားတော်များကို မှောက်လှန်လွဲချော်ပြုသူတို့ကို ငါ့ထံတော်မှ ဖုံးကွယ်၍ မထားနိုင်ချေ၊ ငရဲမီးထဲသို့ ပစ်ချခံရသူနှင့် ပြန်ရှင်ရသောနေ့တော်ကြီး၌ စိုးရိမ်ကြောင့်ကျကင်းမဲ့ချမ်းသာစွာ ထလာရသူတို့တွင် အဘယ်သူသည် သာလွန်မြင့်မြတ်သနည်း၊ သင်တို့သည် မိမိတို့လိုရာကို ပြုကြလော့၊ အလ္လာဟ်အရှင်မြတ်သည် သင်တို့ပြုသမျှကို အကြွင်းမဲ့မြင်တော်မူ၏။
41|41|၄၁။	မိမိတို့ထံသို့ သတိပေးကျမ်းတော်မြတ်ကျရောက်လာသောအခါ ထိုကျမ်းတော်ကို မယုံကြည်ပယ်ရှားသောသူ တို့သည် အပြစ်ရှိကြ၏၊ စင်စစ်အားဖြင့်ထိုကျမ်းတော်သည် ဆင်ခြေမဝင်သော၊ အလွန်နက်နဲစုံလင်သောကျမ်း မြတ်ကုရ်အာန်ဖြစ်၏။
41|42|၄၂။	မုသားစကားသည် ထိုကျမ်းတော်ကို ရှေ့မှသော်လည်းကောင်း၊ နောက်မှသော်လည်းကောင်း၊ မချဉ်းကပ်နိုင်ချေ၊ ထိုကျမ်းတော်သည် သဗ္ဗညုတဉာာဏ်တော်ရှင်၊ ချီးမွမ်းခြင်းတည်ရာအရှင်၏ အထံတော်မှ ဖြစ်၏။
41|43|၄၃။	အို-တမန်တော်၊ သင်မပွင့်မီ ပွင့်လာကြသောရှေးတမန်တော်အသီးသီးတို့အား မပေးခဲ့ဘူးသောဗျာဒိတ်တော်ကို သင့်အား ပေးတော်မူသည်မုဟုတ်၊ မှတ်သားကြလော့၊ သင်၏ အရှင်သခင်သည် အပြစ်လွှတ်တော်မူသောအရှင်၊ အတိဒုက္ခဖြစ်သောအပြစ်ဒဏ်ကို ပိုင်တော်မူသောအရှင်ဖြစ်တော်မူ၏။
41|44|၄၄။	ငါသည် ကျမ်းမြတ်ကုရ်အာန်ကို အာရဗီဘာသာစကားနှင့်မဟုတ်ပဲ အခြားဘာသာာတစ်ခုခုဖြင့် ပြဋ္ဌာန်းတော် မူခဲ့လျှင် သူတို့က ဤကဲ့သို့ကဲ့ရဲ့ကြလတ့ံ၊ ကျမ်းတော်၏ ဂါထာများကို အဘယ်ကြောင့်အသေးစိတ်ရှင်းလင်း မပြသနည်း၊ ထူးဆန်းလှချည်ရဲ့၊ ကျမ်းကို အာရဗီဘာသာနှင့်မပြဋ္ဌာန်း၊ သို့သော်ကျမ်းတော်ကို ယူဆောင်လာသူ တမန်တော်မှာမူကား အာရဗီအမျိုးသားဖြစ်၏၊ အေ တမန်တော်ဟောပြောလော့၊ ကုရ်အာန်ကျမ်းမြတ်သည် ယုံကြည်သူတို့အဖို့အရာ လမ်းပြကျမ်းဖြစ်၏၊ ဝေဒနာပျောက်ဆေးကြီးလည်းဖြစ်၏၊ သို့သော်မယုံကြည်သူတို့ မှာမူကား နားပင်းမျက်စိကန်းသူတို့ဖြစ်ကြ၏၊ သူတို့သည် အလွန်ဝေးကွာသောနေရာမှ အခေါ်ခံရသူများဖြစ်ကြ၏။
41|45|၄၅။ ငါသည် တမန်တော်(မူစာ)အား ကျမ်းတော်တစ်ဆူမုချဧကန်ချပေးသနားတော်မူ၏၊ သို့သော်၎င်းကျမ်းတော် နှင့်စပ်လျဉ်း၍ အငြင်းအခုံဖြစ်ပွားကြ၏၊ သင်၏ အရှင်သခင်ကသာလျှင် ကတိဗျာဒိတ်တော်တစ်ပါး ခပ်နှိပ် ထားတော်မမူခဲ့ပါလျှင် သူတို့၏ ကွဲပြားချက်ကို စီရင်ဆုံးဖြတ်ငြိမ်းစေခဲ့ချေမည်၊ သို့သော်သူတို့သည် ထိုကျမ်း တော်၌ ယုံမှားသံသယဒွိဟကြီးစွာရှိကြ၏။
41|46|၄၆။	သုစရိုက်ကောင်းမှုပွားများသူသည် မိမိဝိညာဉ်ကို အကျိုးပြု၏၊ ဒုစရိုက်မကောင်းမှုကို ပြုကျင့်သူတို့မှာမူကား မိမိဝိညာဉ်နစ်နာစေ၏၊ သင်၏အရှင်သခင်သည် မိမိ၏ ကျေးကျွန်များကို မည်သည့်အခါမှ မတရားနှိပ်စက် တော်မမူချေ။
41|47|၄၇။	အချိန်တော်ကြီးအကြောင်းကို အလ္လာဟ်အရှင်မြတ်သာလျှင် သိတော်မူ၏၊ အရှင်မြတ်သည် အရာခပ်သိမ်းကို အကြွင်းမဲ့သိမြင်တော်မူ၏၊ အရှင်မြတ်သိတော်မမူပဲ စွန်ပလွံသီးသည် အဖူးထဲမှ မပေါ်လာနိုင်ချေ၊ မိန်းမသည် လည်း ကိုယ်ဝန်မဆောင်နိုင်ချေ၊ မမွေးဖွားနိုင်ချေ၊ အရှင်မြတ်ခေါ်တော်မူသောနေ့တော်ကြီး၌ အရှင်မြတ်က သူတို့အား ယခုငါနှင့်ဖက်စပ်သူများ အဘယ်မှာရှိကြသနည်းဟု မေးမြန်းတော်မူမည်၊ သူတို့က အို-အသက် သခင်ကျေးဇူးရှင်၊ အကျွန်ုပ်တို့တစ်ဦးတစ်ယောက်မျှ ထိုသူတို့၏ သက်သေမဟုတ်ကြောင်း အရှင်ထံ ဝန်ခံပါ၏ဟု တင်လျှောက်ကြလိမ့်မည်။
41|48|၄၈။	ရှေးအခါက သူတို့ကိုးကွယ်ခဲ့သောဘုရားများသည် သူတို့အား ဘေးအန္တရာယ်အတွင်းဝယ် စွန့်ပစ်ထားခဲ့လိမ့်မည်၊ သူတို့သည် မိမိတို့ခိုလှုံစရာမရှိကြောင်းကို ကောင်းစွာသိကြရလိမ့်မည်။
41|49|၄၉။	လူသားသည် ကောင်းကြီးမင်္ဂလာတော်ပန်ထွာခြင်း၌ မမောပန်းမငြီးငွေ့ချေ၊ သို့သော်ဆင်းရဲဒုက္ခထိသောအခါ မျှော်လင့်ကိုးစားခြင်းကို မပြုပဲ စိတ်ပျက်ပူဆွေးတတ်၏။
41|50|၅ဝ။	ငါသည် လူသားအား ဘေးဒုက္ခထိပြီးနောက် ကောင်းကြီးမင်္ဂလာတော်ကို မြည်းစေတော်မူသောအခါ သူသည် မုချဧကန်ဤသို့ဆိုလတ့ံ၊ ဤအရာသည် ငါ့အစွမ်းကြောင့်ဖြစ်၏၊ အချိန်တော်ကြီးမရှိဟု ငါထင်သည်၊ သို့သော် အကယ်၍ ငါ၏ အရှင်သခင်အထံတော်သို့ ငါ့အား ပြန်ပို့လျှင်လည်း ငါ့မှာ အရှင်မြတ်ရှေ့တော်ဝယ် သာ၍ ချမ်းသာမည်တည်း၊ သို့သော်ငါအရှင်မြတ်သည် မယုံကြည်သူတို့အား သူတို့ပြုကျင့်သမျှအလုံးစုံကို မိန့်တော် မူလတ့ံ၊ ပြင်းပြသောအပြစ်ဒဏ်ကို မြည်းစေတော်မူလတ့ံ။
41|51|၅၁။	ငါသည် လူသာအား ကျေးဇူးပြုတော်မူသောအခါ လူသားသည် ငါ့ဘက်တော်သို့ ချဉ်းကပ်လာမည့်အစား ဝေးသည်ထက်ဝေးအောင် ကျောပေးသွား၏၊ သို့သော်ဘေးဥပါဒ်ထိသောအခါ သူ၌ ဆုတောင်းပတ္တနာများပြား ကြွယ်ဝ၏။
41|52|၅၂။	အို-တမန်တော်၊ ဟောပြောလော့၊ အို-အချင်းတို့၊ ကျမ်းမြတ်ကုရ်အာန်သည် အလ္လာဟ်အရှင်မြတ်အထံတော်မှ မဟုတ်ဟု စဉ်းစားဆင်ခြင်ကြသလော၊ အရှင်မြတ်အား တော်လှန်သူထက် အဘယ်သူသည် ပိုမိုလမ်းလွဲသနည်း။
41|53|၅၃။	ကုရ်အာန်ကျမ်းမြတ်သည် သစ္စာတရားကျမ်းတော်ဖြစ်ကြောင်း ထင်ရှားသည့်တိုင်အောင် ငါသည် ငါ၏သက်သေ သာဓကတော်များကို မိုးမြေမြေစပ်စက်ဝိုင်းများ၌သော်လည်းကောင်း၊ သူတို့၏ အတွင်းများ၌သော်လည်းကောင်း၊ အနှံ့အပြားပြသတော်မူမည်၊ အို-တမန်တော်၊ သင်၏ အရှင်သည် သင်တို့အဖို့ဖို့ လုံလောက်တော်မူသည်မဟုတ် လော၊ အရှင်မြတ်သည် အကြောင်းအရာအားလုံးကို အကြွင်းမဲ့သိတော်မူသောသက်သေတော်ကြီးဖြစ်တော်မူ၏။
41|54|၅၄။	မည်သို့နည်း၊ သူတို့သည် သူတို့၏ အရှင်သခင်အား တွေ့ဆုံဖူးမြင်ရမည်ကို ယုံမှားသံသယရှိသေးသလော၊ မုချဧကန်အရှင်မြတ်သည် ခပ်သိမ်းကုန်သောအရာများကို ဝိုင်းဝန်းထားတော်မူသည်မဟုတ်လော။
42|1|၁။	ဟာ မီး(မ်)။
42|2|၂။	အိုင်၊ စင်၊ ကား(ဖ်)။
42|3|၃။	အို-တမန်တော်၊ အနန္တတန်ခိုးတော်သခင်၊ သဗ္ဗညုတဉာာဏ်တော်ရှင်၊ အလ္လာဟ်အရှင်မြတ်သည် သင့်အလျင် ရှေးတမန်တော်တို့အား ဗျာဒိတ်ပေးတော်မူသည့်နည်းအတိုင်း သင့်ကိုလည်း ဗျာဒိတ်ပေးတော်မူ၏။
42|4|၄။	မိုးကောင်းကင်နှင့် ကမ္ဘာမြေပေါ်ဝယ်ရှိရှိသမျှအပေါင်းတို့ကို အလ္လာဟ်အရှင်မြတ်စိုးပိုင်တော်မူ၏၊ အရှင်မြတ်လည်း အတိုင်းမသိမြင့်မြတ်ကြီးကျယ်တော်မူ၏။
42|5|၅။	ကောင်းကင်တမန်တော်များ၏ ရင့်ကျူးသံ၊ ဆုတောင်းသံများကြောင့် ကောင်းကင်ဘုံများသည် ပြိုကွဲလုဘနန်း ရှိကြသည်၊ ကောင်းကင်တမန်များသည် သူတို့၏အရှင်သခင်၏ ဂုဏ်ကျေးဇူးတော်တို့ကို ရင့်ကျုးကြ၏၊ ကမ္ဘာ မြေပေါ်ရှိ ဝေနေယျသတ္တဝါအပေါင်းတို့ အပြစ်ချမ်းသာရအောင် ဆုတောင်းကြ၏၊ မှတ်သားကြလော့၊ အရှင် မြတ်သည် အဖန်တလဲလဲအပြစ်လွှတ်တော်မူသောအရှင်၊ အနန္တကောင်းကြီးမင်္ဂလာတော်သခင်ဖြစ်တော်မူ၏။
42|6|၆။	အရှင်မြတ်မှတပါး အခြားစောင့်ရှောက်ကာကွယ်သူ အဆွေခင်ပွန်းရှာသူတို့ကို အရှင်မြတ်စောင့်ကြည့်တော်မူ၏၊ အေ-တမန်တော် သင်သည် ထိုသူတို့ကို အုပ်ထိန်းရသူမဟုတ်ချေ။
42|7|၇။	ငါသည် သင့်ထံသို့ ကုရ်အာန်ကျမ်းမြတ်ကို အာရဗီဘာသာဖြင့် ချပေးသနားတော်မူ၏၊ သင်သည် မြို့ရွာအပေါင်း တို့၏ မိခင်ဖြစ်သောမက္ကာဟ်ရွေမြို့တော်နှင့် ၎င်းပတ်ဝန်းကျင်တွင် တရားဟောပြောသတိပေး၍ ယုံမှားသင်္ကာ ကင်းသောညီလာခံနေ့တော်ကြီးအကြောင်းကို ဟောပြောသတိပေးဖို့ရာအတွက်ဖြစ်၏၊ ထိုနေ့ဆိုက်ရောက်လာ သောအခါ အချို့သောသူတို့သည် နိဗ္ဗာန်ဥယျာဉ်တော်၌ ရှိကြလတ့ံ၊ အချို့မှာမူကား ငရဲမီးတောက်မီးလျှံအတွင်း ၌ ရှိကြရလတံ့။
42|8|၈။	အကယ်၍အလ္လာဟ်အရှင်မြတ်သည် အလိုတော်ရှိခဲ့ပါလျှင် လူသားအပေါင်းတို့ကို တစ်သင်းတည်းဖြစ်စေတော် မူခဲ့လေလတ့ံ၊ သို့သော်အရှင်မြတ်သည် အလိုတော်ရှိသောသူအား မိမိ၏ ကျေးဇူးမင်္ဂလာတော်အတွင်း သွင်း တော်မူ၏၊ မတရားကျူးလွန်သူများ၌ကား အဆွေခင်ပွန်း(သို့မဟုတ်)ကူညီသူများမရှိချေ။
42|9|၉။	သူတို့သည် အလ္လာဟ်အရှင်မြတ်မှတပါး အခြားစောင့်ရှောက်သူအဆွေခင်ပွန်းများကို မှီခိုဆည်းကပ်ကြသလော၊ အလ္လာဟ်အရှင်မြတ်သာလျှင် စောင့်ရှောက်ကာကွယ်သူမိတ်ဆွေစစ်ဖြစ်တော်မူ၏၊ အရှင်မြတ်သာလျှင် သေသူကို ပြန်ရှင်စေတော်မူ၏၊ အရှင်မြတ်သည် အရာခပ်သိမ်းကို ပြုစွမ်းနိုင်တော်မူ၏။
42|10|၁ဝ။ သင်တို့သည် မည်သည့်အရာတွင်မဆို ကွဲလွဲငြင်းခုံကြအ့ံ၊ ထိုကွဲလွဲမှုကို အလ္လာဟ်အရှင်မြတ်သာလျှင် စီရင် ဆုံးဖြတ်နိုင်တော်မူ၏၊ ငါ၏အသက်သခင်ကျေးဇူးရှင်ကြီးသည် ယင်းသို့ဖြစ်တော်မူ၏၊ ငါသည် အရှင်မြတ်အား ယုံကြည်ကိုးစား၏၊ မျက်နှာမူ၏။
42|11|၁၁။	မိုးကောင်းကင်နှင့် ကမ္ဘာမြေပြင်အလုံးစုံကို ဖန်ဆင်းတော်မူသောအရှင်၊ အရှင်မြတ်သည် သင်တို့ကိုသော်လည်း ကောင်း၊ ခြေလေးချောင်းသတ္တဝါတို့ကိုသော်လည်းကောင်း၊ ဖိုနှင့်မအစုံစုံဖန်ဆင်းတော်မူ၏၊ ဤနည်းအားဖြင့် အရှင်မြတ်သည် သင်တို့အား ပွားများစေတော်မူ၏၊ အရှင်မြတ်သည် အတုမရှိမနှိုင်းယှဉ်အပ်ဖြစ်တော်မူ၏၊ အကြွင်းမဲ့ကြားတော်မူသောအရှင် အကြွင်းမဲ့မြင်တော်မူသောအရှင်ဖြစ်တော်မူ၏။
42|12|၁၂။	မိုးမြေတို့၏ သော့များကို အလ္လာဟ်အရှင်မြတ်စိုးပိုင်တော်မူ၏၊ စားနပ်ရိက္ခာစည်းစိမ်တို့ကို အရှင်မြတ်သည် ကျယ်ဝန်းစေလိုတော်သူအား ကျယ်ဝန်းပေါများစေတော်မူ၏၊ ကျဉ်းမြောင်းစေလိုတော်မူသောသူအား ကျဉ်း မြောင်းနည်းပါးစေတော်မူ၏၊ အရှင်မြတ်သည် အရာဝထ္ထုများကို အကြွင်းမဲ့သိတော်မူ၏။
42|13|၁၃။	အလ္လာဟ်အရှင်မြတ်သည် သင့်အတွက် သတ်မှတ်တော်မူသောဘာသာတရားသည် ရှေ့အထက်ကျော်ကာလက တမန်တော်နူဟိုအား ပညတ်တောမူသောဘာသာတရားနှင့်ထပ်တူထပ်မျှဖြစ်၏၊ ထိုတရားတော်ကို သင့်ထံသို့ ငါဗျာဒိတ်တော်အားဖြင့် ထုတ်ပြန်ချပေးသနားတော်မူ၏၊ ထိုတရားတော်ကို အေဗရာဟမ်၊ မူစာစသည့်တမန် တော်တို့အားလည်း ချပေးသနားတော်မူခဲ့၏၊ ထိုတရားတော်သည်ကား သင်တို့သည် သမ္မာတရားတော်၌ တည်ကြည်ခိုင်မြဲ၍ တရားတော်ကို အစိတ်စိတ်အပိုင်းပိုင်းမပြုကြလင့်ဟူ၍ ဖြစ်၏၊ ဆင်းတုဝါဒီများအဖို့မှာ သင်တမန်တော်ခေါ်သောလမ်းသည် အလွန်ထိတ်လန့်ဖွယ်ရာဖြစ်၏၊ အလ္လာဟ်အရှင်မြတ်သည် အလိုတော်ရှိသူ တို့အား ရွေးကောက်တော်မူ၏၊ အရှင်မြတ်သည် မိမိဘက်တော်သို့ လှည့်သူများအား မိမိအထံတော်သို့ ညွှန်ပြတော်မူ၏။
42|14|၁၄။	လူသားတို့သည် တရားအလင်းရောင်တော်ထွန်းလင်းလာမှသာလျှင် အချင်းချင်းကွဲပြားခြားနာခြင်းကို ပြုကြ၏၊ မနာလိုဝန်တိုမှုကြောင့် ထိုကဲ့သို့ကွဲပြားကြ၏၊ သတ်မှတ်ထားတော်မူသောအချိန်ကုန်သည့်တိုင်အောင် သူတို့အား ဆိုင်းင့ံထားတော်မူမည်ဟု သင်၏အသက်သခင်ကျေးဇူးရှင်ကြီးသည် ကတိသစ္စာပေးထားတော်မမူခဲ့ပါလျှင် သူတို့၏ ကွဲလွဲမှုများကို မှန်ကန်စွာဆုံးဖြတ်ပြီးမည်သာတည်း၊ သို့သော်သူတို့နောက်မှ တောင်ရသ်ကျမ်းတော် ကို အမွေရသူတို့သည် ထိုကျမ်းတော်ကို ယုံမှားသံသယဒွဟကြီးသူများဖြစ်ကြ၏။
42|15|၁၅။ သင်တမန်တော်သည် ယင်းအကြောင်းများကြောင့် သူတို့ကို တရားတော်ဘက်သို့ တိုက်တွန်းခေါ်ငင်လော့၊ ပညတ်တော်အတိုင်း တည်ကြည်ခိုင်မြဲစွာကျင့်လော့၊ သူတို့၏အလိုဆန္ဒသို့ မလိုက်သင့်၊ သို့သော်ဟောပြောလော့၊ ငါသည် အလ္လာဟ်အရှင်မြတ်ချပေးသနားတော်မူသောကျမ်းတော်မြတ်ကိုယုံကြည်၏၊ သင်တို့စပ်ကြား ချိန်ခွင်လျှာ ကဲ့သို့ မှန်ကန်စွာစီရင်ဆုံးဖြတ်ရန် ငါ့အား ပညတ်တော်မူ၏၊ အလ္လာဟ်အရှင်မြတ်သည် ငါတို့၏အရှင်သခင်၊ သင်တို့၏ အရှင်သခင်လည်း ဖြစ်တော်မူ၏၊ ငါတို့ပြုကျင့်မှု၏ အကျိုးဆက်သည် ငါတို့အဖို့အရာ၊ သင်တို့ ပြုကျင့်မူ၏ အကျိုးဆက်သည် သင်တို့အဖို့အရာသာဖြစ်၏၊ သို့ဖြစ်၍ ငါတို့နှင့် သင်တို့အငြင်းအခုံဖြစ်စရာ အကြောင်းမရှိချေ၊ အလ္လာဟ်အရှင်မြတ်သည် သင်တို့ငါတို့အားလုံးကို အတူတကွစုရုံးစေတော်မူလတ့ံ၊ အရှင် မြတ်အထံတော်သို့ ငါတို့သည် သွားနေကြရ၏။
42|16|၁၆။	အလ္လာဟ်အရှင်မြတ်အား ယုံကြည်ပြီးနောက် အရှင်မြတ်နှင့်စပ်လျဉ်း၍ အငြင်းအခုံပြုသောသူတို့မှာမူကား သူတို့၏ ငြင်းခုံမှုသည် အရှင်မြတ်၏ရှေ့မှောက်၌ အလဟဿဖြစ်၏၊ သူတို့ကို အလ္လာဟ်အရှင်မြတ်အမျက်ရှ တော်မူ၏၊ အလွန်ပြင်းထန်သောအပြစ်ဒဏ်တော်သည် သူတို့အဖို့ဖြစ်၏။
42|17|၁၇။	အလ္လာဟ်အရှင်မြတ်သည် ကျမ်းမြတ်ကုရ်အာန်ကို မုချဧကန်ချပေးသနားတော်မူ၏၊ ချိန်ခွင်လျှာကိုလည်း ချပေး သနားတော်မူ၏၊ တရားစီရင်တော်မူသောအချိန်ကာလ အလွန်နီးကပ်နေကောင်းနေလိမ့်မည်ဟု သင့်အား မည်သည်က နားလည်နိုင်စေမည်နည်း။
42|18|၁၈။	ထိုအချက်ကို မယုံကြည်သူတို့သာလျှင် ၎င်းအချိန်ကို အမြန်ကျရောက်စေလိုကြသည်၊ ယုံကြည်သူတို့မူကား ထိုအချိန်ကာလကို အလွန်ကြောက်လန့်၍ ထိုအချိန်အမှန်ကျရောက်မည်ကို သိကြ၏၊ မှတ်သားကြလော့၊ ထိုအချိန်နှင့်ပတ်သက်၍ ငြင်းခုံကြသူတို့သည် မုချဧကန်အမှားကြီးမှားကြ၏။
42|19|၁၉။	အလ္လာဟ်အရှင်မြတ်သည် မိမိ၏ကျေးကျွန်တော်များကို သနားကြင်နာတော်မူ၏၊ အလိုတော်ရှိသူတို့အား စားနပ် ရိက္ခာစည်းစိမ်ဥစ္စာချပေးသနားတော်မူ၏၊ အရှင်မြတ်သည် ခွန်အားဗလကြီးမားတော်မူ၏၊ အနန္တတန်ခိုးတော် အရှင်ဖြစ်တော်မူ၏။
42|20|၂ဝ။	အကြင်သူသည် နောင်တမလွန်ဘဝ၏ အသီးအနှံများကို တပ်မက်မောအ့ံ၊ ထိုသူအတွက် ငါသည် ထိုအသီး အနှံများကို ဖွံ့ဖြိုးစေတော်မူမည်၊ အကြင်သူသည် လောကီစည်းစိမ်တည်းဟူသောအသီးအနှံများကို လိုလားအ့ံ၊ ငါသည် ထိုသူအား အသီးအနှံများကို ဖွံ့ဖြိုးစေတော်မူမည်၊ အကြင်သူသည် လောကီစည်းစိမ်တည်းဟူသော အသီးအနှံများကို လိုလားအ့ံ၊ ငါသည် ထိုသူအား ထိုအသီးအနှံများကို ပေးတော်မူမည်၊ သို့သော်ထိုသူမှာ နောင်ဘဝအသီးအနှံ၌ ဝေစုမရှိချေ။
42|21|၂၁။	အလ္လာဟ်အရှင်မြတ်သည် ပညတ်တော်မမူသည့်မိစ္ဆာအယူဝါဒကို ၎င်းတို့လိုက်နာကျင့်မူရန် အတည်ပြုထားသော ဘုရားတုများ သူတို့မှာ ရှိကြသလော၊ အကယ်၍ ငါသည် ထိုသူတို့ကို စစ်ကြောစီရင်တော်မူသောနေ့တော် ကြီးရောက်မှ ဆုံးဖြတ်စီရင်တော်မူမည်ဟူသောကတိဗျာဒိတ်တော်ကို ခတ်နှိပ်စီရင်ထားတော်မူပြီးမဟုတ်လျှင် ၎င်းတို့အလည်ကြား၌ တရားကို ဆုံးဖြတ်စီရင်တော်မူပြီးလတ့ံ၊ စင်စစ်မှာ မိစ္ဆာဒိဋ္ဌိတို့သည် အလွန်ပြင်းပြနာကျင် ဖွယ်သောအပြစ်ဒဏ်ကို ခံစားကြရလတ့ံ။
42|22|၂၂။	အို-တမန်တော်၊ အယူလွဲသူတို့သည် သူတို့ကျူးလွန်ခဲ့သောအကုသိုလ်မကောင်းမှု၏ အပြစ်ဒုက္ခကြောင့် ကြောက် ရွံ့တုန်လှုပ်နေသည်ကို သင်မြင်ရလတ့ံ၊ သူတို့ပြုကျင့်မှု၏ မကောင်းကျိုးသည် သူတို့အပေါ်သို့ မုချဧကန်ကျ ရောက်မည်၊ သို့သော်ယုံကြည်လျက် သုစရိုက်ကောင်းမှုကို ကျင့်သူတို့မှာကား အလွန်စိမ်းလန်းစိုပြေသောဥယျာဉ် တော်ကြီးထဲသို့ ဝင်ကြရလတ့ံ၊ သူတို့သည် မိမိတို့၏ အသက်သခင်ကျေးဇူးရှင်ကြီးထံတော်မှ မိမိတို့လိုသမျှ အရာအလုံးစုံကို ရရှိကြလတ့ံ၊ စင်စစ်အားဖြင့် ဤအောင်မြင်ခြင်းသည် အလွန်ထွဋ်မြတ်သည့်ကောင်းကြီးမင်္ဂလာ တော်ဖြစ်၏။
42|23|၂၃။	၎င်းမင်္ဂလာတော်သည်ကား ယုံကြည်လျက် ကုသိုလ်ကောင်းမှုအားထုတ်သောကျေးတော်မျိုးကျွန်တော်မျိုးတို့ အတွက် အလ္လာဟ်အရှင်မြတ်ပြဋ္ဌာန်းထားတော်မူသောအောင်ဆုမင်္ဂလာတော်ဖြစ်၏၊ အို-တမန်တော်၊ ဟောပြော လော့၊ ဟယ်-သူမိုက်တို့၊ ငါသည် သင်တို့အား တရားဓမ္မဟောပြောသွန်သင်ရသည့်အတွက် အဖိုးအခမတောင်း ဆိုချေ၊ ဆွေမျိုးအချင်းချင်း ချင်ခင်ကြင်နာခြင်းကိုသာ ငါတောင်း၏၊ အမှန်မှာ အကြင်သူသည် ကောင်းမြတ်သော အကျင့်သီလကို ဖြည့်ကျင့်အ့ံ၊ ထိုသူအား ထိုအကျင့်သီလ၏ ကောင်းကျိုးများစွာ ငါပေးသနားတော်မူလတ့ံ၊ အလ္လာဟ်အရှင်မြတ်သည် အဖန်တလဲလဲအပြစ်လွှတ်တော်မူ၏၊ အကျိုးပြန်ဆပ်တော်မူ၏။
42|24|၂၄။	အို-တမန်တော်၊ ထိုမိစ္ဆာဒိဋ္ဌိတို့သည် သင့်အား အလ္လာဟ်အရှင်မြတ်အကြောင်းကို မဟုတ်မမှန်လုပ်ကြံသည်ဟု စွပ်စွဲသလော၊ အလ္လာဟ်အရှင်မြတ်အလိုတော်ရှိခဲ့ပါလျှင် သင်၏ စိတ်နှလုံးကို ချိတ်တံဆိပ်ခတ်နှိပ်ထားနိုင်ခဲ့ လေ၏၊ ထို့အပြင်အရှင်မြတ်သည် အဟုတ်အမှန်မိစ္ဆာတရားကို ဖယ်ရှားပစ်တော်မူလတ့ံ၊ အရှင်မြတ်သည် သမ္မာတရားတော်ကို မိမိဗျာဒိတ်တော်အားဖြင့် တည်ထောင်တော်မူလတ့ံ၊ အလ္လာဟ်အရှင်မြတ်သည် စိတ်နှလုံး တို့တွင် ဖုံးကွယ်လျှို့ဝှက်ချက်ဟူသမျှတို့ကို အကြွင်းမဲ့သိတော်မူ၏။
42|25|၂၅။	အလ္လာဟ်အရှင်မြတ်သည် မိမိ၏ ကျေးကျွန်များ၏ နောင်တသံဝေဂရခြင်းကို လက်ခံတော်မူ၏၊ အပြစ်များကို ခွင့်လွှတ်တော်မူ၏၊ သင်တို့ပြုသမျှအလုံးစုံကို အကြွင်းမဲ့သိတော်မူ၏။
42|26|၂၆။	ကုသိုလ်ကောင်းမှုပွားများသူတို့ကို နှစ်သက်တော်မူ၍ အရှင်မြတ်၏ အနန္တဆုမင်္ဂလာတော်မှ ကြီးပွားတိုးတက်ခြင်း ဆုမင်္ဂလာကို ပေးသနားတော်မူ၏၊ သို့သော်အယူမှားသူတို့အတွက်မူကား အလွန်ပြင်းပြကြောက်မက်ဖွယ်ကောင်း သောအပြစ်ဒဏ်ရှိ၏။
42|27|၂၇။	အကယ်၍ အလ္လာဟ်အရှင်မြတ်သည် မိမိကျေးကျွန်များအတွက် စားနပ်ရိက္ခာစည်းစိမ်ဥစ္စာများကို တိုးပွားကျယ် ဝန်းစေတော်မူခဲ့ပါလျှင် သူတို့သည် ကမ္ဘာတဝှမ်းလုံး၌ တရားကျုးလွန်၍ ဧကန်အမှန်သောင်းကျန်းခဲ့ကြလတ့ံ၊ သို့သော်အရှင်မြတ်သည် ကျေးဇူးတော်များကို ချင့်ချိန်တိုင်းဆသင့်လျော်ရုံမျှ အလိုတော်အတိုင်းချပေးသနားတော် မူ၏၊ အရှင်မြတ်သည် မိမိကျေးကျွန်တို့ကို အကြွင်းမဲ့သိတော်မူ၍ စောင့်ကြည့်နေတော်မူ၏။
42|28|၂၈။	အရှင်မြတ်သည် လူသားတို့ မိုးမြေကို မမျှော်လင့် လက်မှိုင်ချနေသောအခါ မိုးရွာသွန်းစေတော်မူ၍ ကောင်းကြီး မင်္ဂလာတော်ကို အနှံ့အပြားကြဲဖြန့်သနားတော်မူ၏၊ စင်စစ် အလ္လာဟ်အရှင်မြတ်သည် ကာကွယ်စောင့်ရှောက် တော်မူသောအရှင်၊ ချီးမွမ်းခြင်းတည်ရာဖြစ်တော်မူသောအရှင်တည်း။
42|29|၂၉။	အလ္လာဟ်အရှင်မြတ်၏ သာဓကတော်များအနက် အချို့သောသာဓကတော်များမှာ မိုးမြေကိုလည်းကောင်း၊ ကမ္ဘာမြေပေါ်တွင် လှုပ်လှုပ်ရွရွသွားလာကြနေကုန်သောသက်ရှိသတ္တဝါတို့ကိုလည်းကောင်း၊ ဖန်ဆင်းတော်မူ ခြင်းဖြစ်၏၊ အရှင်မြတ်သည် အလိုတော်ရှိသောသတ္တဝါတို့ကိုလည်းကောင်း၊ ဖန်ဆင်းတော်မူခြင်းဖြစ်၏၊ အရှင် မြတ်သည် အလိုတော်ရှိသောအခါ သတ္တဝါအပေါင်းတို့ကို စုဆောင်းခြင်းငှာပြုစွမ်းနိုင်တော်မူ၏။
42|30|၃ဝ။	သင်တို့ထံ ဆိုက်ရောက်လာသော ဘေးအန္တရာယ်တိုင်းသည် သင်တို့၏ လက်ဖြင့် ပြုကျင့်သောဒုစရိုက်မကောင်းမှု ၏ အကျိုးဆက်သာဖြစ်၏၊ အလ္လာဟ်အရှင်မြတ်သည် သင်တို့၏ အပြစ်များအနက် များလှစွာသောအပြစ်များကို ခွင့်လွှတ်တော်မူ၏။
42|31|၃၁။	သင်တို့သည် မြေကြီးပေါ်တွင် ထွက်ပြေးနေခြင်းဖြင့် အရှင်မြတ်၏ အပြစ်ဒဏ်တော်မှ လွတ်မြောက်နိုင်မည် မဟုတ်ချေ၊ အလ္လာဟ်အရှင်မြတ်မှတပါး အခြားကာကွယ်စောင့်ရှောက်သူမိတ်ဆွေသော်လည်းကောင်း၊ ကူညီ ထောက်ပ့ံသူသော်လည်းကောင်း၊ သင်တို့၌ မရှိချေ။
42|32|၃၂။	အလ္လာဟ်အရှင်မြတ်၏ သာဓကတော်များအနက် တစ်ပါးသောသာဓကတော်ကား သမုဒ္ဒရာပင်လယ်ကြားတွင် အောင်လံသဖွယ်ဖြစ်သောသင်္ဘောကြီးများဖြစ်ကြ၏။
42|33|၃၃။	အကယ်၍ အလိုတော်ရှိပါလျှင် အရှင်မြတ်သည် တိုက်ခတ်နေသောလေကို မလှုပ်မရှားငြိမ်နေစေတော်မူမည်၊ ထိုအခါသင်္ဘောများသည် သမုဒ္ဒရာပင်လယ်ကြော၌ မမျောနိုင်ပဲ တန့်ရပ်၍ နေလိမ့်မည်၊ စင်စစ်မှာ ဤအချက် များ၌ တန့်ရပ်၍ နေလိမ့်မည်၊ စစ်စစ်မှာဤအချက်များ၌ သည်းခံခြင်းတရားရှိသူနှင့် ကျေးဇူးတော်ကို ချီးမွမ်း သူတို့အဖို့အရာ သာဓတော်များပါရှိ၏။
42|34|၃၄။	အလ္လာဟ်အရှင်မြတ်သည် အလိုတော်ရှိပါလျှင် သင်္ဘောပါလူအားလုံးတို့ကို ၎င်းတို့ကျိုးလွန်အပ်သောအပြစ်၏ အကျိုးဆက်ကြောင့် ပျက်စီးဆုံးရှုံးစေတော်မူမည်၊ သို့သော်အရှင်မြတ်သည် မြောက်များစွာသောအပြစ်များကို ခွင့်လွှတ်တော်မူ၏။
42|35|၃၅။	ငါ၏ နှုတ်ကပတ်တော်များနှင့်စပ်လျဉ်း၍ ပျက်ရယ်ပြုသူတို့အား သူတို့သည် အပြစ်ဒဏ်တော်များမှ လွတ်မြောက် ရာလမ်းမရှိကြောင်းကို သိစေလော့။
42|36|၃၆။	အေ-လူသားတို့၊ သင်တို့အား ဤလောကတွင် ပေးသနားတော်မူသောဥစ္စာပစ္စည်းတို့သည် ဤမျက်မှောက် ဘဝ၌ ခေတ္တခဏမျှ သုံးစွဲရသောပစ္စည်းဝထ္ထုများဖြစ်၏၊ သို့သော်အလ္လာဟ်အရှင်မြတ်အထံတော်၌ရှိသော အောင် ဆုမင်္ဂလာတော်မှာကား မိမိအရှင်သခင်အား ယုံကြည်ကိုးစားသူတို့အဖို့အရာဖြစ်၏။
42|37|၃၇။	ထိုသူတို့သည် ကြီးလေးသောအပြစ်များနှင့် ရှက်ဖွယ်သောအပြုအမူတို့မှ ရှောင်ကြဉ်ကြ၏၊ အမျက်ဒေါသထွက် သော်လည်း သူတပါး၏ အပြစ်ကို လွှတ်ကြ၏။
42|38|၃၈။	ထိုသူတို့သည် မိမိတို့၏ အသက်သခင်ကျေးဇူးရှင်ကြီး၏ ဗျာဒိတ်တော်ကို ရိုသေစွာနာယူကြ၏၊ ပညတ်တော် မူသောအရှင့်ဝတ်ကို အစဉ်မပြတ်ပြုကြ၏၊ မိမိတို့အမှုအခင်းများကို အချင်းချင်းတိုင်ပင်နှီးနှောပြီးလျှင် ဆောင်ရွက် ကြ၏၊ ငါအရှင်မြတ်ချပေးသနားတော်မူသောအရာဝထ္ထုများမှ အလှုပေးကမ်းကြ၏။
42|39|၃၉။	ထို့အပြင် ထိုသူတော်ကောင်းတို့သည် မိမိတို့အား မတရားညှင်းပန်းနှိပ်စက်သောအခါ ခေါင်းငုံ့မခံပဲ မိမိကို်ယ်ကို ကာကွယ်ကြ၏။
42|40|၄ဝ။	မိမိနာကျင်ဆုံးရှုံးသည်နှင့်ညီမျှသောနာကျင်မှုဖြင့် လက်စားချေခွင့်ရှိ၏၊ သို့သော်လူတစ်ဦးတစ်ယောက်သည် သူတပါး၏ အပြစ်ကို လွှတ်၍ ထိုသူနှင့်သင့်မြတ်အောင် စေ့စပ်လျှင် အပြစ်လွှတ်သူသည် အလ္လာဟ်အရှင်မြတ် အထံတော်မှ အောင်ဆုမင်္ဂလာတော်ရလတ့ံ၊ အလ္လာဟ်အရှင်မြတ်သည် မကောင်းမှုကို ပြုကျင့်သူတို့အား နှစ်သက်တော်မမူချေ။
42|41|၄၁။	သို့သော် အကြင်သူသည် မိမိအား သူတပါးမတရားနှိပ်စက်ညှင်းပန်းခြင်းကို လက်စားချေအ့ံ၊ ထိုသူအပေါ်၌ အပြစ်မုချဧကန်မထိုက်ချေ။
42|42|၄၂။	အကြင်သူတို့သည် လူသားတို့ကို မတရားညှင်းပန်းနှိပ်စက်လျက် ကမ္ဘာမြေတဝှမ်းမတရားသောင်းကျန်းတော်လှန် ကြအ့ံ၊ ထိုသူများအပေါ်၌ အပြစ်ထိုက်၏၊ သူတို့အတွက် အလွန်ပြင်းပြနာကျယ်ဖွယ်သောအပြစ်ဒဏ်တော်ရှိ၏။
42|43|၄၃။	သို့သော် အကြင်သူသည် သည်းခံခြင်းတရားရှိ၍ သူတပါး၏ အပြစ်ကို လွှတ်အ့ံ၊ ထိုသူသည် မိမိကိစ္စအဝဝကို ရဲရင့်တည်ကြည်စွာဆောင်ရွက်သူဖြစ်၏။
42|44|၄၄။	အကြင်သူအား အလ္လာဟ်အရှင်မြတ်သည် လမ်းမှား၌ ပစ်ထားတော်မူအ့ံ၊ ထိုသူအား အရှင်မြတ်မှတပါး ကာကွယ်စောင့်ရှောက်မည့်အဆွေခင်ပွန်းမရှိချေ၊ အေ-တမန်တော်၊ ဒုစရိုက်ကောင်များသည် ငရဲမီးကို မျက်ဝါး ထင်ထင်မြင်ရသောအခါ အချင်းတို့ ငါတို့သည် လောကဓာတ်သို့ ပြန်ဖို့ရာ လမ်းစလမ်းနတစ်ခုခုရှိသလောဟု သင်မြင်ရလတ့ံ။
42|45|၄၅။	ထိုသူတို့ကို ငရဲသို့ ယူဆောင်လာသောအခါ သူတို့သည် အရှက်တကွဲအောက်ကျနောက်ကျဖြစ်၍ စိတ်ညှိုးငယ် နိမ့်ကျပြီးလျှင် ခေါင်းငိုက်စိုက်နှင့် ခိုးကြောင်ခိုးဝှက်ကြည့်သည်ကိုသာ သင်တွေ့မြင်ရလတ့ံ၊ ထိုအခါယုံကြည်သူ အပေါင်းသူတော်ကောင်းတို့က တရားစီရင်တော်မူသောနေ့တော်ကြီး၌ မိမိတို့ကိုသော်လည်းကောင်း၊ မိမိတို့ သားမယားအိမ်သူအိမ်သားအပေါင်းတို့ကိုသော်လည်းကောင်း၊ ငရဲမီးထဲသို့ ရောက်အောင် ပြုကျင့်သူများသည် မုချဧကန်ပျက်စီးဆုံးရှုံးခြင်းသို့ ဆိုက်ရောက်ကြရချေ၏၊ ဒုစရိုက်မကောင်းမှုကို ပွားများသူတို့သည် ဧကန်အမှန် ထာဝရငရဲတွင် ခံစားနေထိုင်ကြရချေ၏ဟု ဆိုကြလတ့ံ။
42|46|၄၆။	ထိုသူတို့မှာ အလ္လာဟ်အရှင်မြတ်မှတပါး အခြားကူညီစောင်မမည့်မိတ်ဆွေများမရှိချေ၊ အကြင်သူအား အလ္လာဟ် အရှင်မြတ်သည် လမ်းမှား၌ ပစ်ထားအ့ံ၊ ထိုသူအတွက် လမ်းမရှိချေ။
42|47|၄၇။	အို-ကြားနာရသူအပေါင်းတို့၊ လွှဲရှောင်၍မရသော နေ့တော်ကြီးမရောက်မီ သင်တို့သည် မိမိတို့၏ အသက် သခင်ကျေးဇူးရှင်ကြီး၏ ဗျာဒိတ်နှုတ်ကပတ်တော်ကို လိုက်နာကြလော့၊ ထိုနေ့တော်ကြီး၌ သင်တို့အတွက် ခိုလှုံဖို့ရာနေရာမရှိချေ။
42|48|၄၈။	အို-တမန်တော်၊ ထိုအယူမှားသူတို့သည် တရားတော်ကို မနှစ်သက်ကြလျှင် ငါသည် သင့်အား သူတို့ကို ထိန်းသိမ်းစောင့်ရှောက်ဖို့ရာ စေလွှတ်တော်မမူချေ၊ သင်၏ ဝတ္တရားမှာမူကား တရားတော်ကို ရှင်းလင်းဟောပြော ရန်သာတည်း၊ ငါသည် လူသားအား ငါ၏ ကောင်းကြီးမင်္ဂလာတော်ကို မြည်းစေသောအခါ သူသည် အထူး ရွှင်မြူး၏၊ သို့သော် ထိုသူသည် မိမိတင်ကြိုပို့ထားနှင့်သောပြုကျင့်မှုကြောင့် ဘေးအန္တရာယ်ထိသောအခါ လူသားသည် ကျေးဇူးကန်းသူအမှန်ဖြစ်၏။
42|49|၄၉။	အလ္လာဟ်အရှင်မြတ်သည် မိုးကောင်းကင်နှင့် ကမ္ဘာမြေကြီးတို့ကို စိုးပိုင်တော်မူ၏၊ အရှင်မြတ်သည် မိမိအလိုတော် ရှိရာကို ဖန်ဆင်းတော်မူ၏၊ သားရတနာပေးသနားတော်မူလိုသောသူအား သားပေးသနားတော်မူ၏၊ သမီးရတနာ လိုတော်မူသောသူအား သမီးပေးသနားတော်မူ၏။
42|50|၅ဝ။ သို့မဟုတ် အရှင်မြတ်သည် သားများသမီးများနှစ်မျိုးစလုံးပေးသနားတော်မူ၏၊ ထို့အပြင်အရှင်မြတ်သည် အမြံုဖြစ်စေလိုတော်မူသောသူကို အမြံုဖြစ်စေတော်မူ၏၊ အရှင်မြတ်သည် အနန္တတန်ခိုးတော်သခင်၊ သဗ္ဗညုတ ဉာာဏ်တော်ရှင်ဖြစ်တော်မူ၏။
42|51|၅၁။	လူသားသည် အလ္လာဟ်အရှင်မြတ်သည် မိမိအလိုတော်ကို လူသားအား ၎င်း၏ စိတ်နှလုံးတွင် ထင်ရှားစေခြင်းဖြင့် သော်လည်းကောင်း၊ အကာအကွယ်အတွင်းမှ မိန့်တော်မူခြင်းဖြင့်သော်လည်းကောင်း၊ ကောင်းကင်တမန်စေလွှတ် ခြင်းဖြင့်သော်လည်းကောင်း ထုတ်ပြန်မိန့်ဆိုတော်မူ၏၊ မှတ်သားကြလော့၊ အလ္လာဟ်အရှင်မြတ်သည် အတိုင်း ထက်အလွန်မြင့်မြတ်တော်မူ၏၊ သဗ္ဗညုတဉာာဏ်တော်ရှင်ဖြစ်တော်မူ၏။
42|52|၅၂။	ဤနည်းအတိုင်း ငါသည် သင်၏စိတ်နှလုံးတွင် ထင်ရှားစေခြင်းအားဖြင့် သင်တမန်တော်ထံသို့ ငါ၏ ဗျာဒိတ်တော် ကို ချပေးသနားတော်မူ၏၊ ဗျာဒိတ်တော်ကို မရမီ သင်သည် ကျမ်းတော်မည်သည်ဖြစ်သည်ကို မသိချေ၊ ယုံကြည်ခြင်းမည်သည်ဖြစ်သည်ကိုလည်း မသိချေ၊ သို့သော်ငါသည် ကျမ်းမြတ်ကုရ်အာန်ကို ထွန်းလင်းတောက်ပ သောအလင်းရောင်ကြီးဖြစ်စေတော်မူ၏၊ ထိုအဆုံးအမကျမ်းတော်ကြီးအားဖြင့် ငါသည် အလိုတော်ရှိသော ကျေးကျွန်အား လမ်းကို ပြသတော်မူ၏၊ သင်တမန်တော်သည် လမ်းမှန်ကို ညွှန်ပြသူအမှန်ဖြစ်၏။
42|53|၅၃။ သင်တမန်တော်သည် မိုးကောင်းကင်နှင့် ကောင်းကင်တန်ဆာကမ္ဘာမြေကြီးနှင့် မြေကြီးတန်ဆာအလုံးစုံကို စိုးပိုင်တော်မူသောအလ္လာဟ်အရှင်မြတ်၏ လမ်းတော်ကို ပြသ၏၊ နောက်ဆုံးစွန်၌ အရာခပ်သိမ်းကုန်အပေါင်း တို့သည် အလ္လာဟ်အရှင်မြတ်အထံတော်သို့ ရောက်ကြရမည်မဟုတ်လော။
43|1|၁။	ဟာ မီး(မ်)။
43|2|၂။	ရှင်းလင်းထင်ရှားသောကျမ်းတော်အားဖြင့်။
43|3|၃။	အို-လူသားအပေါင်းတို့၊ ငါသည် သင်တို့နားလည်ကောင်းနားလည်စေခြင်းငှာ ထိုကျမ်းတော်ကို အာရဗီဘာသာ ဖြင့် ပြဋ္ဌာန်းတော်မူ၏။
43|4|၄။	မှတ်သားကြလော့၊ ထိုကျမ်းတော်သည် ငါ၏အထံတော်၌ ရှိသောမူလဘူတပညတ်တော်များပါသောကျမ်းတော် မြတ်ဖြစ်၏၊ စင်စစ်အားဖြင့် ထိုကျမ်းတော်မြတ်သည် လွန်စွာမြင့်မြတ်၊ ရှင်းလင်းပြတ်သားသောကျမ်းဖြစ်၏။
43|5|၅။	အို-အယူမှားသူအပေါင်းတို့၊ သင်တို့သည် လေလွင့်သောသူများဖြစ်ကြသဖြင့် သင်တို့ကို ငါလုံးလုံးလျစ်လျူ ရှုတော်မူရမည်လော။
43|6|၆။	ငါရှေးလူဟောင်းများထံသို့ တမန်တော်မည်မျှ ဆက်ကာဆက်ကာ စေလွှတ်တော်မူခဲ့လေသနည်း။
43|7|၇။	ထိုရှေးလူဟောင်းများသည် မိမိတို့ထံသို့ တမန်တော်ပွင့်မလာလေမှ လာလေလျှင် တမန်တော်ကို ပျက်ရယ် ကျီစယ်ပြုလေ့ရှိကြ၏။
43|8|၈။	ထို့ကြောင့်ယခုလူများထက် သာလွန်ခွန်အားဗလရှိသောရှေးလူဟောင်းများကို ငါသည် ကွပ်မျက်စီရင်တော် မူလိုက်၏၊ ရှေးလူဟောင်းတို့၏ ထုံးဟောင်းဥပမာသည် သူတို့ရှေ့တွင် ရှိ၏။
43|9|၉။ အို-တမန်တော်၊ သင်သည် ထိုမယုံကြည်သူတို့အား ဟယ်-အချင်းတို့၊ မိုးမြေကို အဘယ်သူဖန်ဆင်းသနည်းဟု မေးလျှင် သူတို့က အနန္တတန်ခိုးတော်သခင်၊ သဗ္ဗညုတဉာာဏ်တော်ရှင်၊ ဖန်ဆင်းတော်မူသည်ဟု ပြန်ဖြေကြလတ့ံ။
43|10|၁ဝ။	အရှင်မြတ်သည် သင်တို့အဖို့အရာ ကမ္ဘာမြေကို အမောဖြေရာစခန်းဖြစ်စေတော်မူ၏၊ ထိုမြေပေါ်၌ သင်တို့သွား လိုရာအရပ်သို့ လွယ်လင့်တကူသွားလာရောက်ပေါက်နိုင်စေရန် အလို့ငှာ ယင်းသို့ဖန်ဆင်းတော်မူ၏။
43|11|၁၁။	အရှင်မြတ်သည် အထက်ကောင်းကင်မှ သင့်လျော်အောင် နှိုင်းဆတိုင်းဆ၍ မိုးရေကို ရွာသွန်းစေတော်မူ၏၊ အေ-ကြားနရသူအပေါင်းတို့၊ ငါသည် ထိုမိုးရေဖြင့် မြေသေကို တဖန်ရှင်စေတော်မူ၏၊ ထိုနည်းတူသင်တို့ကို လည်း ပြန်ရှင်စေတော်မူမည်။
43|12|၁၂။	အရှင်မြတ်သည် အရာဝထ္ထုအားလုံးတို့ကို အဖိုနှင့်အမတွဲ၍ ဖန်ဆင်းတော်မူ၏၊ သင်တို့အဖို့အရာ သင်တို့စီးနင်း သောလှေသင်္ဘောများနှင့် ခြေလေးချောင်းရှိတိရိစ္ဆာန်များကိုလည်း ဖန်ဆင်းတော်မူ၏။
43|13|၁၃။	ယင်းကဲ့သို့ဖန်ဆင်းတော်မူခြင်းကား ၎င်းတို့ကျောက်ကုန်းထက်သို့ တက်စီးပြီးလျှင် ထိုသို့စီးနေစဉ် သင်တို့သည် မိမိတို့၏ အသက်သခင်ကျေးဇူးရှင်ကြီး၏ ဂုဏ်ကျေးဇူးတော်ကို သတိရ၍ ဤသို့ကျူးရင့်စိမ့်သောငှာဖြစ်၏၊ အလ္လာဟ်အရှင်မြတ်သည် အနန္တဂုဏ်တော်ရှင်ဖြစ်တော်မူ၏၊ အကျွန်ုပ်တို့သည် မိမိတို့အလိုအလျောက် ၎င်းတို့ကို နှိမ်နင်း၍ လက်အောက်ခံဖြစ်စေခြင်းငှာမတတ်စွမ်းနိုင်ချေ။
43|14|၁၄။	အကျွနု်ပ်တို့သည် မိမိတို့၏ အသက်သခင်ကျေးဇူးရှင်ကြီးအထံတော်သို့ မုချဧကန်ပြန်နေကြသည်သာတည်း။
43|15|၁၅။	ယင်းသို့ကျေးဇူးပြုသော်လည်း ထိုလူသားတို့သည် အရှင်မြတ်၏ ကျေးကျွန်အချို့တို့ကို အရှင်မြတ်နှင့် တန်းတူ ထား၍ ကိုးကွယ်ကြ၏၊ အမှန်ဆိုသော လူသားတို့သည် မုချဧကန်ကျေးဇူးကန်းသူများဖြစ်၏။
43|16|၁၆။	အရှင်မြတ်သည် မိမိဖန်ဆင်းတော်မူသောအရာများအနက် မိမိအဖို့ သမီးများကိုသာ လိုလားတော်မူ၍ သား ယောက်ျားများအားဖြင့် သင်တို့ကို ချီးမြှောက်တော်မူသလော။
43|17|၁၇။	မဟာဂရုဏာတော်အရှင်၏ ဝေစုတော်ဟုဆိုသော သမီးကို သင်တို့အနက် တစ်ဦးတစ်ယောက်မှာ ဖွားမြင်အ့ံ၊ ထိုဖွားမြင်သောသတင်းကို ထိုသူကြားရသောအခါ ထိုသူသည် မျက်နှာမဲပြီးလျှင် မိမိဝမ်းထဲတွင် ဒေါသဖြစ်လျက် ရှိ၏။
43|18|၁၈။	အဖိုးထိုက်အဖိုးတန်အဝတ်တန်ဆာလက်ဝတ်လက်စားများကို ဝတ်ဆင်လျက် ကြီးပြင်းအောင် ကျွေးမွေးခြင်းခံရ၍ မိမိကိုယ်ကို မိမိ အဓိကရုန်းအတွင်းမကာကွယ်နိုင်သောသမီးမိန်းမကို အရှင်မြတ်နှင့် နှိုင်းယှဉ်မည်လော။
43|19|၁၉။	သူတို့သည် မဟာဂရုဏာတော်အရှင်၏ ကျေးကျွန်ကောင်းကင်တမန်များအား ဣတ္ထိလိင်ဟု ဆိုကြ၏၊ သူတို့ သည် ထိုတမန်များအား ဖန်ဆင်းသည်ကို မြင်ရသလော၊ သူတို့၏ ပြောဆိုချက်ကို မှတ်သားထား၍ သူတို့ကို စစ်ကြောတော်မူလတ့ံ။
43|20|၂ဝ။	ထိုသူယုတ်မာတို့က ''အကယ်၍ မဟာကရုဏာတော်အရှင် အလိုတော်ရှိပါလျှင် အကျွနု်ပ်တို့သည် ဘုရားတု ဘုရားယောင်များကို ကိုးကွယ်ကြမည်မဟုတ်ချေ''ဟု ဆိုကြ၏၊ သူတို့သည် အသိဉာာဏ်မရှိ၍ ဤသို့ပြောကြ၏၊ သူတို့သည် ရမ်းဆကြသည်သာတည်း။
43|21|၂၁။	ငါသည် ထိုသူတို့စွဲလမ်းလိုက်နာဖို့ရာ ကျမ်းတော်တစ်စောင်ကို သူတို့အား ကုရ်အာန်ကျမ်းတော်ကို ထုတ်ပြန် တော်မမူမီ ပေးသနားတော်မူဖူးသလော။
43|22|၂၂။	ပေးသနားတော်မမူချေ၊ သူတို့က အကျွန်ုပ်တို့သည် မိမိတို့ဘိုးဘွားတို့အား ဘာသာအယူဝါဒတစ်မျိုးကို လိုက်နာ ကျင့်မူလျက် တွေ့ရပါ၏၊ သူတို့၏လမ်းကို လိုက်လျှောက်ကြပါ၏ဟု ဆိုကြ၏။
43|23|၂၃။	အေ-တမန်တော် သင်မပွင့်လာမီကာလကလည်း ဤနည်းအတိုင်းပင်ဖြစ်၏၊ ငါသည် လူမျိုးတစ်မျိုးထံ သာသနာ ပြုတမန်တော်စေလွှတ်သောအခါတိုင်း သူတို့အနက် သူဌေးသူကြွယ်တို့က အကျွနု်ပ်တို့သည် မိမိတို့ဘိုးဘွား တို့အား ဘာသာအယူဝါဒတစ်မျိုးကို လိုက်နာကျင့်ဆောင်လျက် တွေ့ရပါ၏၊ အကျွနု်ပ်တို့လည်း သူတို့လမ်းကို သူတို့ခြေရာအတိုင်း လိုက်လျှောက်ကြပါ၏ဟု ဆိုကြလေ၏။
43|24|၂၄။	ထိုအခါသူတို့လက်ထက်ပွင့်သောတမန်တော်က ဟယ်-အချင်းတို့၊ ငါယူဆောင်လာသောတရားတော်သည် သင်တို့မိဘဘိုးဘွားတို့လိုက်နာကျင့်သုံးသောအယူဝါဒထက် သာလွန်ကောင်းမြတ်၏ဟု ဟောကြား၏၊ သူတို့က အကျွနု်ပ်တို့ကား သင်တို့ယူဆောင်လာသောကျမ်းကို မယုံကြည်သူများဖြစ်ကြ၏ဟု ပြန်ဆိုကြ၏။
43|25|၂၅။	ထို့ကြောင့် ငါသည် သူတို့ကို လက်စားချေတော်မူ၏၊ အေ-တမန်တော်၊ သမ္မာတရားတော်ကို ငြင်းဆန်သော သူယုတ်မာတို့သည် မိမိတို့ဘဝဇာတ်ကို မည်သို့သိမ်းရလေသည်ကို ကြည့်လော့။
43|26|၂၆။	မှတ်သားလော့၊ တမန်တော်အေဗရာဟမ်က သူ၏ အဘနှင့်အမျိုးသားတို့ကို ဤသို့ပြောဟော၏၊ သင်တို့ကိုး ကွယ်သောဘုရားတုများကို ကိုးကွယ်မှုမှ အကျွနု်ပ်သန့်စင်၏။
43|27|၂၇။	အကျွန်ုပ်တို့သည် မိမိ၏အရှင်သခင်အားသာလျှင် ကိုးကွယ်၏၊ အရှင်မြတ်သည် အကျွနု်ပ်အား မုချဧကန်လမ်း ညွှန်တော်မူပါမည်။
43|28|၂၈။	တမန်တော်အေဗရာဟမ်က ထိုတရားစကားကို ၎င်း၏သားမြေးအဆက်ဆက်တို့လက်ထက်တိုင်အောင် ကျန်ရစ် စေ၏၊ သူတို့တရားတော်ဘက်သို့ ပြန်လှည့်ကောင်းလှည့်ရန် အလို့ငှာဖြစ်၏။
43|29|၂၉။	စင်စစ်အားဖြင့် ထိုသူယုတ်တို့နှင့် သူတို့မိဘထံသို့ သမ္မာတရားတော်နှင့် ထိုတရားတော်ကို ရှင်းလင်းဟောပြော သောတမန်တော်ရောက်လာသည့်တိုင်အောင် ငါသည် သူတို့အားလုံးကို လောကီစည်းစိမ်ပေးသနားတော်မူခဲ့ပြီ။
43|30|၃ဝ။	သို့သော်သူတို့ထံ၌ သမ္မာတရားတော်ထွန်းလင်းတောက်ပလာသောအခါ သူတို့က ဤအရာသည် မျက်လှည့် ဆရာ၏ လိမ်လည်မှုသာဖြစ်၏၊ ငါတို့သည် ဤအရာကို ဖယ်ရှား၏ဟု ဆိုကြ၏။
43|31|၃၁။	တဖန် သူတို့ဆိုသည်မှာ ဤကုရ်အာန်ကျမ်းကို မြို့ကြီးနှစ်မြို့မှာ ခေါင်းဆောင်တစ်ဦးဦးထံသို့ အဘယ်ကြောင့် ထုတ်ပြန်မချပေးသနည်း။
43|32|၃၂။	အို-တမန်တော်၊ ထိုသူတို့သည် သင်၏အသက်သခင် ကျေးဇူးရှင်ကြီး၏ ကျေးဇူးတော်ကို ဝေခွဲပေးရသူများ ဖြစ်သလော၊ ငါသည်သာလျှင် သူတို့အလယ်တွင် လောကီအသက်မွေးမှုကို ဝေခြမ်းပေးတော်မူ၏၊ ထို့အပြင် ငါသည် သူတို့အနက် အချို့ကို အခြားသူတို့ထက် အဆင့်အတန်းမြှင့်ပေးတော်မူ၏၊ သို့မြှင့်ပေးခြင်းအကြောင်းမှာ အကြီးအကဲတို့က ငယ်သားများကို ခိုင်းစေရန်အလို့ငှာဖြစ်၏၊ သို့သော်သင်၏ အသက်သခင်ကျေးဇူးရှင်ကြီး၏ ကျေးဇူးတော်သည် ထိုသူတို့စုဆောင်းထားသည့်ဥစ္စာပစ္စည်းထက် သာလွန်ကောင်းမွန်၏။
43|33|၃၃၊၃၄။	လူသားအပေါင်းတို့သည် လူမျိုးတစ်မျိုးတည်းသာ ဖြစ်လာကြမည်မဟုတ်လျှင် မဟာကရုဏာတော််အရှင်အား မယုံကြည်သူတို့အဖို့အရာ ငါသည် သူတို့၏ အိမ်အမိုးအကာများကိုသော်လည်းကောင်း၊ သူတို့လဲလျောင်းထိုင်ရာ ပလ္လင်များကိုသော်လည်းကောင်း၊ ငွေသားအတိဖြစ်စေတော်မူခဲ့လေလတ့ံ။
43|34|၃၃၊၃၄။	လူသားအပေါင်းတို့သည် လူမျိုးတစ်မျိုးတည်းသာ ဖြစ်လာကြမည်မဟုတ်လျှင် မဟာကရုဏာတော််အရှင်အား မယုံကြည်သူတို့အဖို့အရာ ငါသည် သူတို့၏ အိမ်အမိုးအကာများကိုသော်လည်းကောင်း၊ သူတို့လဲလျောင်းထိုင်ရာ ပလ္လင်များကိုသော်လည်းကောင်း၊ ငွေသားအတိဖြစ်စေတော်မူခဲ့လေလတ့ံ။
43|35|၃၅။	သူတို့၏ ဆင်ယင်တန်ဆာနှင့် အိမ်ထောင်ပရိဘောဂများကိုလည်း ရွှေအတိဖြစ်စေတော်မူခဲ့လတ့ံ၊ သို့သော် ဤအဖိုးထိုက်တန်သောအရာဝထ္ထုအပေါင်းတို့သည် လောကီအသက်တခဏအတွက်သာဖြစ်လေ၏၊ အေ-တမန် တော်၊ သင်၏ အသက်သခင်ကျေးဇူးရှင်ကြီး၏ မျက်မှောက်ရှိ နောင်ဘဝမှာမူကား အကုသိုလ်မှုကို ရှောင်သော သူတော်ကောင်းတို့အဖို့သာ ဖြစ်၏။
43|36|၃၆။	အကြင်သူသည် မဟာဂရုဏာတော်အရှင်အား အာရုံမပြုပဲ နေအ့ံ၊ ထိုသူအား ငါသည် ရှိုင်တန်မာရ်နတ်တစ်ဦးဦး ၏ လက်သို့ အပ်နှင်းတော်မူမည်၊ ထိုရှိုင်တန်သည် သူနှင့်အတူတကွ ရင်းနှီးစွာနေမည်။
43|37|၃၇။	အမှန်မှာ ဤရှိုင်တန်မာရ်နတ်များသည် ထိုသူတို့ကို သမ္မာတရားလမ်းတော်မှ ကာဆီးထားကြ၏၊ သို့သော် သူတို့သည် မိမိတို့လမ်းမှန်သို့ ပို့သခြင်းခံနေရသည်ဟု ထင်မှတ်ကြ၏။
43|38|၃၈။	နောက်ဆုံးစွန်၌ ယင်းကဲ့သို့ သူတစ်ဦးတစ်ယောက်သည် ငါ့ရှေ့တော်သို့ ဝင်ရသောအခါ သူသည် သူ၏အဖော် ရှိုင်တန်အား ပြောမည်မှာ သင်တို့နှင့်ငါသည် အရှေ့နှင့်အနောက်ကဲ့သို့ ဝေးကွာခဲ့လျှင် ကောင်းလေစွ၊ ဤ အပေါင်းအသင်းသည် အလွန်ဆိုးဝါးယုတ်မာသောအပေါင်းအသင်းဧကန်အမှန်ဖြစ်၏။
43|39|၃၉။	သင်တို့သည် ဒုစရိုက်မကောင်းမှုကို ကျူးလွန်ခဲ့သောကြောင့် ဤနေ့တော်ကြီး၌ သင်တို့သည် အပြစ်ဒဏ်ကို ဝေယူကြရ၏၊ သင်တို့ကို ကောင်းကျိုးမပေးချေ။
43|40|၄ဝ။	အို-တမန်တော်၊ သင်သည် နားပင်းသူကို ကြားစေနိုင်သလော၊ သို့မဟုတ် မျက်စိကန်းသူကိုသော်လည်းကောင်း၊ တမင်္ဂလာလမ်းမှားလိုက်သူကိုသော်လည်းကောင်း၊ လမ်းမှန်ကို ပြသနိုင်သလော။
43|41|၄၁။	ငါသည် အကယ်၍ သင်၏အသက်ဝိညာဉ်ကို ခေါ်တော်မူသော်လည်း ထိုသူများကို ဧကန်အမှန်အပြစ်ဒဏ်ပေး၍ လက်စားချေတော်မူမည်။
43|42|၄၂။	သို့မဟုတ် ငါသည် သင့်အား ထိုမယုံကြည်တို့အား ခြိမ်းခြောက်သောအပြစ်ဒဏ်ကို ပြတော်မူပါလျှင် ငါသည် သူတို့ကို ဧကန်အမှန်လွှမ်းမိုးတော်မူ၏။
43|43|၄၃။	ထို့ကြောင့်သင်တို့သည် ငါထုတ်ပြန်ချပေးသနားတော်မူသောကျမ်းတော်မြတ်ကို ဦးထိပ်ထက်ဆင်ရွက်၍ မြဲမြဲစွဲစွဲ ဆွဲကိုင်ထားလော့၊ အစစ်အမှန် သင်သည် သမ္မာတရားလမ်းပေါ်၌ တည်ရှိနေသူဖြစ်၏။
43|44|၄၄။	အမှန်ကိုဆိုသော် ကုရ်အာန်ကျမ်းတော်သည် သင်နှင့် သင့်အသင်းသားအပေါင်းတို့အဖို့ သတိပေးကျမ်းတော် ဖြစ်၏၊ သင်တို့သည် စစ်ကြောတော်မူခြင်းကို ခံကြရလိမ့်မည်။
43|45|၄၅။	အေ-တမန်တော်၊ သင်မပွင့်မီ ပွင့်သောရှေးတမန်တော်များ၏ အဖြစ်အပျက်ကို စုံစမ်းမေးမြန်းလော့၊ မဟာ ကရုဏာတော်အရှင်မှတပါး အခြားဘုရားယောင်များကို ခဝပ်ကိုးကွယ်ရန် ငါပညတ်တော်မူဖူးသလော။
43|46|၄၆။	ငါသည် တမန်တော်မူစာအား ငါ၏ နှုတ်ကပတ်တော်များနှင့်တကွ မုချဧကန်ဖွာရောမင်းနှင့် ၎င်း၏မှုးမတ်အရာရှိ တို့ထံ စေလွှတ်တော်မူ၏၊ တမန်တော်က ၎င်းတို့အား ဟယ်-အချင်းတို့၊ ငါသည် အနန္တစကြာဝဠာအပေါင်း တို့၏ အရှင်သခင်၏ တမန်တော်ဖြစ်သည်ဟု ဟောကြား၏။
43|47|၄၇။	တမန်တော်မူစာသည် ငါ၏ သာဓကတော်များကို ယူဆောင်လာသောအခါ သူတို့သည် ထိုသာဓကတော်များကို ပျက်ရယ်ပြုကြလေ၏။
43|48|၄၈။	ငါသည် သူတို့အား တန်ခိုးပြာဋိဟာတော်တစ်ပါးပြီးတစ်ပါး ပြတော်မူ၏၊ ထိုတန်ခိုးတော်များသည် တပါးထက် တပါးသာလွန်ကြီးကျယ်လာ၏၊ သူတို့ငါ့ဘက်တော်သို့ လှည့်ကောင်းလှည့်စိမ့်သောငှာ သူတို့အား အပြစ်ဒဏ်နှင့် ဖမ်းဆီးတော်မူလေ၏။
43|49|၄၉။	ထိုအခါသူတို့က ဟယ်-အချင်းမျက်လှည့်ဆရာ၊ သင်သည် မိမိ၏ အသက်သခင်ကျေးဇူးရှင်ဖွဲ့စည်းထားသော ပဋိညာဉ်စာချုပ်အားဖြင့် သင့်သခင်ထံ အကျွနု်ပ်တို့အဖို့ ဆုတောင်းပါလော့၊ ငါတို့သည် တရားလမ်းတော်ကို လိုက်ပါမည်ဟု တောင်းပန်ကြလေ၏။
43|50|၅ဝ။	သို့သော်ငါသည် သူတို့ထံမှ အပြစ်ဒဏ်ဘေးဥပါဒ်ကို ဖယ်ရှားတော်မူသောအခါ သူတို့သည် စကားမတည် ကတိဖျက်ကြ၏။
43|51|၅၁။	ထို့အပြင်ဖွာရောမင်းသည် မိမိ၏အသင်းသားများကို ကြီးသောအသံဖြင့် ဤသို့ပြောဆို၏၊ အို-ငါ၏ အသင်းသား အပေါင်းတို့၊ အီဂျစ်နိုင်ငံတော်တဝှမ်းလုံးနှင့်တကွ ငါစံနေရာဘုံနန်းပြဿဒ်အောက်တွင် အယဉ်ထွေထွေစီးဆင်း လျက်နေသောဤမြစ်များကို ငါဘုရင်စိုးပိုင်တော်မူသည်မဟုတ်လော၊ ငါ၏ ဘုန်းလက်ရုံးတန်ခိုးအာဏာတော်ကို သင်တို့ဒိဌထင်ထင်မမြင်ကြသလော။
43|52|၅၂။	ငါမင်းမြတ်သည် အမျိုးအနွယ်သေးသိမ်အောက်ကျ၍ စကားကိုမျှ ပြီသစ္စာမပြောမဆိုနိုင်သောဤမူစာနှင့် နှိုင်းဖက်မတန် သာလွန်မြင့်မြတ်သည်မဟုတ်ချေလော။
43|53|၅၃။	မူစာသည် တမန်တော်ဖြစ်လျှင် သူ့ထံသို့ သူ၏အရှင်သခင်က ရွှေလက်ကောက်ရွှေစလွယ်စသည့် ဥစ္စာရတနာ များကို အဘယ်ကြောင့်ချပေးသနားတော်မမူပါသနည်း၊ သို့မဟုတ် ကောင်းကင်တမန်များကို သူနှင့်တကွ အဘယ်ကြောင့်မထည့်လိုက်ပါသနည်း။
43|54|၅၄။	ထိုမင်းသည် ဤကဲ့သို့သူ၏ အသင်းသားများကို တမန်တော်မူစာအား အရေးမစိုက်ရန် ပြောဆိုလေ၏၊ သူတို့ လည်း သူ့ကို နာခံကြလေ၏ ကြည့်ကြလော့၊ သူတို့သည် လေလွင့်နေသောအသင်းသားများဖြစ်ကြ၏။
43|55|၅၅။	သူတို့သည် ငါအမျက်ထွက်တော်မူအောင် ပြုလုပ်သောအခါ သူတို့အားလုံးကို တစ်ယောက်မကျန် ပင်လယ်တွင် နစ်မြုပ်သေစေတော်မူ၏။
43|56|၅၆။	ထို့အပြင်ငါသည် သူတို့ကို ပျောက်ကွယ်သွားစေတော်မူ၏၊ သူတို့ကို နောင်လာနောင်သားတို့အဖို့ သင်ခန်းစာ တစ်စောင်ဖြစ်စေတော်မူ၏။
43|57|၅၇။	အို-တမန်တော်၊ မရ်ယမ်၏သား အီစာ၏အတ္ထုပ္ပတ္တိကို ဥပမာဆောင်၍ ပြောဆိုသောအခါ သူတို့သည် ပျက်ရယ်ကြ၏။
43|58|၅၈။	ထို့အပြင်သူတို့က ငါတို့ဘုရားများသာလျှင် ကောင်းသလော၊ သို့မဟုတ် သူသာလျှင် ကောင်းသလောဟု ဆိုကြကုန်၏၊ အို-တမန်တော်၊ သူတို့သည် ငြင်းခုံဖို့ရာမှတပါး အခြားအကြောင်းကြောင့် ကန့်ကွက်ကြမည် မဟုတ်ချေ၊ အမှန်မှာ ဤသူများသည် အငြင်းအခုံများသူတို့ဖြစ်ကြ၏။
43|59|၅၉။	တမန်တော်အီစာသည် ငါ၏ကျေးကျွန်မှတပါး အခြားဘာမျှမဟုတ်ချေ၊ သူ့အား ကောင်းကြီးမင်္ဂလာတော်ချပေး သနားတော်မူ၍ အစ္စရာအီလူမျိုးတို့အတွက် စံနမူနာခေါင်းဆောင်ဖြစ်စေတော်မူ၏။
43|60|၆ဝ။	ငါအလိုတော်ရှိခဲ့ပါလျှင် သင်တို့အလယ်တွင် ကောင်းကင်တမန်များအား ကမ္ဘာမြေကို ငါ့ကိုယ်စားအုပ်ချုပ်ရန် ခန့်ထားနိုင်တော်မူ၏။
43|61|၆၁။	မှတ်သားကြလော့၊ သူသည် တရားစီရင်တော်မူသောနေ့တော်ကြီး၏ အထိမ်းအမှတ်တစ်ပါးဖြစ်၏၊ ထို့ကြောင့် သင်တို့သည် ထိုနေ့တော်ကြီးကျရောက်လာမည်ကို ယုံမှားသံသယမရှိကြလင့်၊ ငါ၏ လမ်းတော်ကို လိုက်ကြ လော့၊ ဤသည်သာလျှင် လမ်းမှန်ဖြစ်၏။
43|62|၆၂။	သင်တို့အား ရှိုင်တာန်မာရ်နတ်သည် လှည့်ပစ်ခြင်းကို မပြုစေလင့်၊ သူသည် သင်တို့၏ ရန်သူအစစ်အမှန် ဖြစ်၏။
43|63|၆၃။	တမန်တော်အီစာသည် ရှင်းလင်းထင်ရှားသောသက်သေခံများကို ယူဆောင်လာ၍ မိမိအသင်းသားများကို ဟောပြောသည်မှာ အေ-အသင်းသားတို့၊ ငါသည် သင်တို့ထံသို့ ပညာအလင်းရောင်ကို ယူဆောင်လာ၏၊ သင်တို့အချင်းချင်းငြင်းခုံနေကြသောအရာအချို့ကို ထင်ရှားစေရန် လာခဲ့၏၊ ထို့ကြောင့်အလ္လာဟ်အရှင်မြတ်၏ အမှုတော်ကို ကျေပြွန်ကြလော့၊ ငါ၏ စကားကို နားထောင်ကြလော့။
43|64|၆၄။	မှတ်သားကြလော့၊ အရှင်မြတ်သည် ငါ၏အရှင်သခင်၊ သင်တို့၏ အရှင်သခင်ဖြစ်တော်မူ၏၊ ထို့ကြောင့်အရှင်မြတ် အား ကိုးကွယ်ကြလော့၊ ဤသည်သာလျှင်လမ်းမှန်ဖြစ်၏။
43|65|၆၅။	သို့သော်ထိုအသင်းသားတို့သည် အချင်းချင်းအစုအစုကွဲပြားပြီးလျှင် အငြင်းအခုံပြုလုပ်ကြလေ၏၊ ထို့ကြောင့် သူတို့သည် အလွန်ပြင်းပြနာကျယ်ဖွယ်နေ့၏ အပြစ်ဒဏ်ကြောင့် ပျက်စီးဆုံးရှုံးကြရလတ့ံ။
43|66|၆၆။	သူတို့သည် မိမိတို့မသိမမြင်ပဲ ရုတ်တရက်ရှောင်တခင်ကျရောက်လာမည့်အချိန်တော်ကြီးမှတပါး အခြားတစ်စုံ တစ်ခုမျှ စောင့်ဆိုင်းနေကြမည်မဟုတ်ချေ။
43|67|၆၇။	ထိုနေ့တော်ကြီး၌ အလ္လာဟ်အရှင်မြတ်၏ အမှုတော်ကို ထမ်းသူတို့မှတပါး အခြားသူတို့သည် အဆွေခင်ပွန်း အချင်းချင်းတစ်ဦးနှင့်တစ်ဦးရန်သူများဖြစ်ကြလိမ့်မည်။
43|68|၆၈။	အို-ငါ၏ ကျေးကျွန်အပေါင်းတို့၊ ထိုနေ့တော်ကြီး၌ သင်တို့အဖို့ကြောက်ရွံ့စရာမရှိချေ၊ သင်တို့သည် ဝမ်းနည်း ပူဆွေးရသူများမဟုတ်ချေ။
43|69|၆၉။	သင်တို့သည် ငါထုတ်ပြန်ချပေးသနားတော်မူသောကုရ်အာန်ကျမ်းတော်မြတ်ကို သက်ဝင်ယုံကြည်လျက် ငါ့အား ကျိုးနွံနာခံကြ၏။
43|70|၇ဝ။	သင်တို့နှင့်တကွ သင်တို့၏ဇနီးမိန်းမများပါ ပျော်ရွှင်မြူးတူးစေရန် ဥယျာဉ်တော်အတွင်းသို့ ဝင်ကြလော့။
43|71|၇၁။	စားသောက်ဖွယ်တို့ကို ရွှေပန်းကန်၊ ရွှေဖလား၊ ရွှေတကောင်းးတွင် ထည့်ပြီးလျှင် သူတို့အား ကျွေးမွေးကြလတ့ံ၊ ဝိညာဉ်တို့လိုလားသောအရာခပ်သိမ်းအားလုံးသည် ရှိကြ၏၊ မျက်စိသာယာခြင်းလည်း ရှိ၏၊ သင်တို့သည် ဥယျာဉ်တော်၌ ထာဝရစံမြန်းကြရ၏။
43|72|၇၂။	ဤဥယျာဉ်တော်ကား ဆည်းပူးခဲ့သောအကျင့်သီလများကြောင့် သင်တို့အား အမွေပေးသနားတော်မူသောဥယျာဉ် တော်တည်း။
43|73|၇၃။	ထိုဥယျာဉ်တော်၌ သင်တို့မှီဝဲစားသောက်ဖို့ရာ အတိုင်းအထွာပမာဏမရှိသောသစ်ဥသစ်သီးအမျိုးမျိုးရှိကြ၏။
43|74|၇၄။	ဒုစရိုက်ကောင်များမှာမူကား ငရဲမီးအပြစ်ဒဏ်ထဲတွင် အစဉ်ထာဝရခံစားနေကြရ၏။
43|75|၇၅။	ထိုအပြစ်ဒဏ်ကို အနည်းငယ်မျှမလျော့ချေ၊ သူတို့သည် မျှော်မြင်ရာကင်းမဲ့စိတ်ပျက်ကြရ၏။
43|76|၇၆။	ငါသည် သူတို့ကို မတရားစီရင်တော်မူသည်မဟုတ်၊ သူတို့သာလျှင် မိမိကိုယ်ကို မိမိပြစ်မှားကြ၏။
43|77|၇၇။	သူတို့က အို-ငရဲထိန်းကြီး၊ သင်၏အရှင်သခင်သည် ငါတို့ကို အဆုံးစီရင်တော်မူပါစေဟု မြည်တမ်းငိုကြွေး လတ့ံ၊ ယင်းသို့စီရင်မည်မဟုတ်၊ နင်တို့အစဉ်ထာဝရခံစားရမည်ဟု ပြန်ပြော၏။
43|78|၇၈။	အို-လူသားအပေါင်းတို့၊ ငါသည် သင်တို့ထံသို့ သစ္စာတရားတော်ကို အမှန်အကန်ယူဆောင်တော်မူခဲ့၏၊ သို့သော်သင်တို့အနက် များလှစွာသောလူတို့သည် တရားမှန်ကို မနှစ်သက်မုန်းတီးကြ၏။
43|79|၇၉။	မိစ္ဆာဒိဋ္ဌိတို့သည် တမန်တော်ကို ဆန့်ကျင်ဖို့ရာ အကြံအစည်ထုတ်ကြသလော၊ မှတ်သားကြလော့၊ ငါလည်း ကြံစည်နေတော်မူ၏။
43|80|၈ဝ။	သို့မဟုတ် သူတို့က မိမိတို့လျှို့ဝှက်မှုနှင့် အချင်းချင်းတီးတိုးတိုင်ပင်မှုများကို ငါကြားတော်မမူဟု ထင်မှတ်ကြ သလော၊ ငါသည် မုချဧကန်ကြားတော်မူ၏၊ ငါ၏ ကောင်းကင်တမန်များသည် သူတို့နှင့်အတူရှိ၍ အရာရာကို ရေးမှတ်ထားကြ၏။
43|81|၈၁။	အို-တမန်တော်၊ ဟောပြောလော့၊ မဟာကရုဏာတော်အရှင်၌ သားတော်မရှိချေ၊ ငါသည် အရှင်မြတ်အား ကိုးကွယ်သူတို့အနက် ရှေးဦးပထမဖြစ်၏။
43|82|၈၂။	ကောင်းကင်များနှင့် ကမ္ဘာမြေကြီး၏ အရှင်သခင်၊ ရာဇပလ္လင်တော်၏ အရှင်သခင်သည် မိစ္ဆာဒိဋ္ဌိတို့တွဲဖက်သော အရာများမှ သန့်ရှင်းစုံလင်တော်မူသောအနန္တဂုဏ်တော်ရှင်ဖြစ်တော်မူ၏။
43|83|၈၃။	အို-တမန်တော်၊ ထိုသူတို့အား ကတိဗျာဒိတ်ချထားတော်မူသည့်နေ့တော်ကြီးတိုင်အောင် ယင်းကဲ့သို့မဟုတ် မလျားငြင်းခုံပျော်ပါးလျက်နှင့်ပင် ရှိစေကုန်။
43|84|၈၄။	အရှင်မြတ်သည် အထက်ကောင်းကင်ဘုံ၌ အရှင်သခင်ဖြစ်တော်မူ၏၊ အောက်မဟာပထဝီမြေကြီးပေါ်၌လည်း အရှင်သခင်ဖြစ်တော်မူ၏၊ အရှင်မြတ်သည် လိမ်မာရေးခြားသိတော်မူ၏။
43|85|၈၅။	မိုးကောင်းကင်၊ ကမ္ဘာမြေကြီးနှင့် မိုးမြေအကြားရှိရှိသမျှအရာအပေါင်းတို့ကို စိုးပိုင်တော်မူသောအရှင်မြတ်သည် မင်္ဂလာအဖြာဖြာနှင့် ပြည့်စုံတော်မူ၏၊ အချိန်နာရီတော်ကို အရှင်မြတ်သာ သိတော်မူ၏၊ ထို့အပြင်သင်တို့အားလုံး သည် အရှင်မြတ်အထံတော်သို့ ပြန်လာကြရမည်သာတည်း။
43|86|၈၆။	အရှင်မြတ်မှတပါး ထိုမိစ္ဆာဒိဋ္ဌိတို့ကိုးကွယ်သောဘုရားတုဘုရားယောင်များသည် အရှင်မြတ်ရှေ့တော်၌ သူတပါးကို တောင်းပန်ကယ်နှုတ်ရန် မစွမ်းနိုင်သေးချေ၊ သမ္မာတရားတော်ကို ထက်သန်သောစိတ်နှင့် ယုံကြည်သက်သေခံ သောသူတို့သာလျှင် တောင်းပန်ကယ်နှုတ်ခွင့်ရှိကြ၏။
43|87|၈၇။	အို-တမန်တော်၊ သင်သည် သူတို့အား သူတို့ကို အဘယ်သူဖန်ဆင်းသနည်းဟု မေးလျှင် သူတို့က အလ္လာဟ် အရှင်မြတ်ဟု မုချဧကန်ပြန်ပြောကြလတ့ံ၊ သို့ပါလျက်သူတို့သည် အဘယ်ကြောင့် လှည့်သွားကြသနည်း။
43|88|၈၈။	အို-အကျွနု်ပ်၏ အသက်သခင်ကျေးဇူးရှင်၊ အစစ်အမှန်ဤသူများသည် မယုံကြည်သူမိစ္ဆာဒိဋ္ဌိများဖြစ်ကြပါ၏ဟု တမန်တော်သည် ငိုကြွေးတိုင်တန်း၏။
43|89|၈၉။	သို့သော် သင်သည် သူတို့ကို သည်းခံလော့၊ အေးချမ်းသာယာပါစေဟု မေတ္တာပို့လော့၊ သူတို့သည် အဖြစ်အမှန် ကို သိကြရလတ့ံ။
44|1|၁။	ဟာ မီး(မ်)။
44|2|၂။	အရာခပ်သိမ်းကုန်တို့ကို ရှင်းလင်းစေသောကျမ်းမြတ်ကုရ်အာန်အားဖြင့် ငါအရှင်မြတ်၏ ဘုန်းတော်ဂုဏ်တော်ကို အာရုံပြုကြလော့။
44|3|၃။	မှတ်သားကြလော့၊ ငါသည် ထိုကျမ်းမြတ်ကို မင်္ဂလာရှိသောညဉ့်တစ်ညဉ့်၌ ထုတ်ပြန်ချပေးသနားတော်မူ၏၊ မှတ်သားကြလော့၊ ငါသည် အမြဲတစေသတိပေးနေတော်မူ၏။
44|4|၄။	ထိုညဉ့်မြတ်၌ နက်နဲသိမ်မွေ့သောပညတ်တော်တိုင်းကို ထင်ရှားရှင်းလင်းစေတော်မူ၏။
44|5|၅။	ငါ၏အထံတော်မှ ပညတ်တော်ဖြစ်၏။
44|6|၆။	ကျမ်းတော်သည် သင်၏ အရှင်သခင်အထံတော်မှ ကောင်းကြီးမင်္ဂလာတော်ဖြစ်၏၊ မှတ်သားလော့၊ အရှင်မြတ် သည် အကြွင်းမဲ့ကြားတော်မူသောအရှင်၊ အကြွင်းမဲ့သိတော်မူသောအရှင်ဖြစ်တော်မူ၏။
44|7|၇။	အရှင်မြတ်သည် မိုးကောင်းကင်၊ ကမ္ဘာမြေကြီးနှင့် မိုးမြေအကြားရှိသမျှအရာဝထ္ထုခပ်သိမ်းကုန်တို့၏ အရှင် သခင်ဖြစ်တော်မူ၏၊ အို-လူသားတို့၊ သင်တို့၌ ယုံကြည်မှုတရားအမှန်အကန်ရှိလျှင် ကောင်းလေစွ။
44|8|၈။	အရှင်မြတ်မှတပါး အခြားအရှင်သခင်မရှိချေ၊ အလ္လာဟ်အရှင်မြတ်သာလျှင် အသက်ရှင်စေတော်မူ၏၊ အသက် သေစေတော်မူ၏၊ အရှင်မြတ်သည် သင်နှင့် သင်၏ မိဘဘိုးဘွားရှေးလူဟောင်းတို့၏ အသက်သခင်ကျေးဇူး ရှင်ကြီးဖြစ်တော်မူ၏။
44|9|၉။	သို့ပါလျက် သူတို့သည် ဒွိဟသံသယမှု၌ နစ်မွန်းနေကြ၏။
44|10|၁ဝ။	အို-တမန်တော်၊ သင်သည် မိုးကောင်းကင်မှ တစ်ခဲနက်သောအခိုးအလျှံတို့ထင်ရှားစွာထွက်ပေါ်လာမည့်နေ့ကို စောင့်ဆိုင်းနေလော့။
44|11|၁၁။	ထိုအခိုးအလျှံတို့သည် လူသားတို့ကို ဝိုင်းဝန်းဖုံးအုပ်ထားလိမ့်မည်၊ ဤသည်ကား အလွန်ပြင်းပြနာကျယ်ဖွယ်သော အပြစ်ဒဏ်တော်ကြီးဖြစ်၏။
44|12|၁၂။	ထိုအခါမယုံကြည်သူတို့က ဟစ်အော်လျှောက်တင်ကြမည်မှာ အို-အကျွနု်ပ်တို့၏ အသက်သခင်ကျေးဇူးရှင်၊ အကျွန်ုပ်တို့ကို အပြစ်ဒဏ်တော်မှ ကယ်နှုတ်တော်မူပါ၊ အကျွနု်ပ်တို့သည် ယုံကြည်သူအမှန်ပင်ဖြစ်ကြပါ၏။
44|13|၁၃။	စင်စစ်မှာ သူတို့သည် အဘယ်မှာလျှင် တရားတော်ကို သတိရကြမည်နည်း၊ အမှန်ကိုဆိုသော် တရားတော်ကို ရှင်းလင်းဟောပြောသောတမန်တော်သည် သူတို့ထံ၌ ပွင့်လာခဲ့ပြီ။
44|14|၁၄။ သို့ပါလျက် ထိုသူတို့သည် ထိုတမန်တော်ကို မျက်နှာလွှဲကျောခိုင်းကြပြီးလျှင် သူတပါးသင်ကြားခြင်းခံရသော အရူးသာတည်းဟူ၍ ဆိုကြ၏။
44|15|၁၅။	မှတ်သားကြလော့၊ ငါသည် အပြစ်ဒဏ်ကို ခေတ္တခဏဖယ်ရှားထားတော်မူ၏၊ မှတ်သားကြလော့၊ သင်တို့သည် မိစ္ဆာဒိဋ္ဌိအယူဝါဒသို့ ပြန်ကြ၏။
44|16|၁၆။	ငါသည် မိစ္ဆာဒိဋ္ဌိတို့အား အလွန်ကြီးမားသောဖမ်းဆီးခြင်းဖြင့် ဖမ်းဆီးတော်မူသောနေ့တော်ကြီး၌ ငါသည် သူတို့ကို မုချဧကန်အပြစ်ဒဏ်ခတ်တော်မူမည်။
44|17|၁၇။	ငါသည် သူတို့ထက်ရှေးကျသောဖွာရော၏ အသင်းသားများကို စုံစမ်းတော်မူ၏၊ သူတို့ထံသို့ အလွန်မြင့်မြတ်သော တမန်တော်တစ်ပါးရောက်လာ၏။
44|18|၁၈။	ထိုတမန်တော်က သူတို့အား ဟယ်-အချင်းတို့၊ အလ္လာဟ်အရှင်မြတ်၏ ကျေးကျွန်များကို ငါ့အား ပြန်အပ် ကြလော့၊ ငါသည် သင့်တို့အဖို့အရာ သစ္စာရှိသောတမန်တော်သာတည်း။
44|19|၁၉။	သင်တို့သည် အလ္လာဟ်အရှင်မြတ်အား ငါတကောမလုပ်ကြလင့်၊ မှတ်သားကြလော့၊ ငါသည် သင်တို့ထံသို့ ထင်ရှားသောသက်သေခံချက်တော်ကို ယူဆောင်လာ၏။
44|20|၂ဝ။	မှတ်သားကြလော့၊ သင်တို့သည် ငါ့ကို ခဲပေါက်၍ သတ်ခြင်းကို မပြုစေခြင်းငှာ ငါသည် ငါ၏အရှင်သခင်၊ သင်တို့၏အရှင်သခင်၌ ခိုလှုံ၏။
44|21|၂၁။	အကယ်၍သင်တို့သည် ငါ့ကို မယုံကြည်လျှင် ငါသွားပါရစေ။
44|22|၂၂။	သူသည် မိမိ၏ အသက်သခင်ကျေးဇူးရှင်ကြီးအား ဤသူ ဤသူတို့သည် အပြစ်ရှိသူများဖြစ်ကြပါ၏ဟု ငိုကြွေး တိုင်တန်း၏။
44|23|၂၃။	ထိုအခါသူ၏ အရှင်သခင်က အို-တမန်တော်မူစာ၊ ငါ၏ ကျေးကျွန်များကို ညတွင်ခေါ်ငင်ထွက်ပြေးလော့၊ မှတ်သားလော့၊ သင်တို့ကို လိုက်ဖမ်းလိမ့်မည်ဟု ဗျာဒိတ်ပေးတော်မူ၏။
44|24|၂၄။	ထို့အပြင်ပင်လယ်ကို သင်တို့နောက်တွင် စွန့်ထားခဲ့ကြလော့၊ သင်၏ ရန်သူတို့သည် ရေနစ်မြုပ်သေရသော စစ်သည်တော်များဖြစ်ကြ၏။
44|25|၂၅။	ထိုသူတို့သည် မြောက်မြားစွာသောဥယျာဉ်ပန်းမာလ်နှင့် စိမ့်စမ်းရေတွင်းများကို စွန့်ပစ်ထားခဲ့ကြရ၏။
44|26|၂၆။	ထို့အပြင် ကိုင်းကျွန်းလယ်ယာ၊ ဥစ္စာခမ်းနား၊ အလွန်ကြီးကျယ်သောအဆောက်အဦးများကိုလည်း စွန့်ပစ်ထားခဲ့ ကြရ၏။
44|27|၂၇။	ထို့အပြင်လည်း ၎င်းတို့အလွန်မွေ့လျော်ပျော်ပါးစံစားသည့်လောကီစည်းစိမ်ရိပ်ငြိမ်ချမ်းသာစသည်တို့ကိုလည်း စွန့်လွှတ်ပစ်ထားခဲ့ကြရ၏။
44|28|၂၈။	၎င်းတို့သည် ဤကဲ့သို့ပင် ဘဝပြောင်းသွားကြရ၏၊ နောက်သူတို့ပိုင်ပစ္စည်းဥစ္စာများကို အခြားအသင်းသား တို့အား အမွေပစ္စည်းဖြစ်စေတော်မူ၏။
44|29|၂၉။	၎င်းတို့သေကြေပျက်စီးသောကြောင့် မိုးကောင်းကင်နှင့် ကမ္ဘာမြေပြင်က ဝမ်းနည်းကြေကွဲခြင်းမပြုချေ၊ သူတို့၏ အပြစ်ဒဏ်ကို ရွှေ့ဆိုင်းထားတော်မမူချေ။
44|30|၃ဝ။	ငါသည် အစ္စရာအီလ်အမျိုးသားတို့အား ရှက်ဖွယ်သောအပြစ်ဒဏ်မှ ကယ်နှုတ်တော်မူ၏။
44|31|၃၁။	ငါသည် သူတို့ကို ဖွာရောမင်းလက်မှ ကယ်နှုတ်တော်မူ၏၊ သူသည် မသူတော်တို့၏ အာဏာရှင်ဖြစ်၏။
44|32|၃၂။	ငါသည် အစ္စရာအီလ်အမျိုးသားတို့ကို လူမျိုးတကာတို့အထဲမှ ရွေးကောက်ချီးမြှောက်တော်မူ၏။
44|33|၃၃။	ငါသည် သူတို့အား ငါ၏ သက်သေသာဓကတော်များကို ချပေးသနားတော်မူ၏၊ ထိုသာဓကတော်များသည် ထင်ရှားကြီးမားသောစုံစမ်းခြင်းလည်းဖြစ်၏။
44|34|၃၄။	မှတ်သားကြလော့၊ ဤကိုရိုက်ရ်ှအမျိုးသားတို့သည် အမှန်ပင် ဤသို့ဆိုကြ၏။
44|35|၃၅။	ငါတို့သည် ပထမသေလွန်ကွယ်ပျောက်ပြီးသည့်နောက် ဘာမျှမဖြစ်နိုင်ချေ၊ ငါတို့သည် ပြန်ရှင်ရမည်မဟုတ်ချေ။
44|36|၃၆။	သင်တို့အမှန်ကိုဆိုလျှင် ငါတို့မိဘဘိုးဘွားတို့ကို ပြန်ယူခဲ့ပါ။
44|37|၃၇။	သူတို့သည် တူဘာလူမျိုးနှင့် ၎င်းတို့ထက်ရှေးကျသောလူဟောင်းများထက် သာလွန်ကောင်းမြတ်ကြသလော၊ ငါသည် ထိုသူတို့အားလုံးကို သူတို့၏အပြစ်များကြောင့် ကွပ်မျက်စီရင်တော်မူ၏။
44|38|၃၈။	ငါသည် ကမ္ဘာမြေပြင်မိုးကောင်းကင်နှင့်တကွ မိုးမြေအကြားရှိရှိသမျှအရာများကို အချည်းနှီးအကျိုးမဲ့ဖန်ဆင်း တော်မူသည်မဟုတ်ချေ။
44|39|၃၉။	ငါသည် ၎င်းတို့ကို တရားတော်အတွက်သာ ဖန်ဆင်းတော်မူ၏၊ သို့သော်အရေအတွက်များစွာသောသူတို့သည် မသိကြချေ။
44|40|၄ဝ။	မုချဧကန်တရားစီရင်ဆုံးဖြတ်တော်မူသောနေ့တော်ကြီးကို သူတို့အားလုံးအတွက် သတ်မှတ်ချိန်းချက်ထားတော် မူ၏။
44|41|၄၁။	ထိုနေ့တော်ကြီး၌ မိတ်ဆွေတစ်ဦးက အခြားမိတ်ဆွေတစ်ဦးကို ကျေးဇူးမပြုနိုင်ချေ၊ သူတို့ကို ကူညီရိုင်းပင်း မည်မဟုတ်ချေ။
44|42|၄၂။	သို့ရာတွင် အလ္လာဟ်အရှင်မြတ် ကောင်းကြီးမင်္ဂလာပေးသနားတော်မူသောသူများကား ယင်းသို့မဟုတ်ချေ၊ မှတ်သားကြလော့၊ အရှင်မြတ်သည် အနန္တတန်ခိုးတော်အရှင်၊ အနန္တကောင်းကြီးမင်္ဂလာတော်သခင်ဖြစ်တော်မူ၏။
44|43|၄၃။	မှတ်သားကြလော့၊ ရှားစောင်းပင်သည်သာလျှင်။
44|44|၄၄။	အပြစ်ထိုက်သင့်သူတို့စားမျိုရန် အစာအာဟာရဖြစ်၏။
44|45|၄၅။	ထိုရှားစောင်းပင်သည် ငရဲသားတို့ဝမ်းတွင်း၌ အရည်ကျိုထားသောကြေးနီရည်ကဲ့သို့ ပွက်ပွက်ဆူနေ၏။
44|46|၄၆။	ရေနွေးပွက်ပွက်ဆူနေသကဲ့သို့လည်း ဖြစ်၏။
44|47|၄၇။	ထိုနေ့တော်ကြီး၌ မိန့်တော်မူမည်မှာ ဤသူကို ဖမ်းဆီး၍ ငရဲမီးအတွင်းသို့ ဆွဲသွင်းလော့။
44|48|၄၈။	ထို့နောက်သူ၏ ဦးခေါင်းထိပ်ထက် ပွက်ပွက်ဆူသောရေပူကို လောင်းချလော့။
44|49|၄၉။	ထို့အပြင်၎င်းအား ဤသို့ပြောလော့၊ နင်သည် ဤအပြစ်ဒဏ်၏ အရသာကို မြိန်ရှက်စွာမြည်းလော့၊ စင်စစ်မှာ နင်သည် လောကတွင် တန်ခိုးဂုဏ်သိမ်မြင့်မြတ်၏။
44|50|၅ဝ။	မှတ်သားလော့၊ ယနေ့သည် နင်ယုံမှားသံသယရှိသောနေ့တော်ကြီးအမှန်ပင်ဖြစ်၏။
44|51|၅၁။	မှတ်သားကြလော့၊ ဆွလားသ်ဝတ်ကို စောင့်ထိန်းသောသူတို့သည် လုံခြံုသာယာသောနေရာ၌ စံစားရလိမ့်မည်။
44|52|၅၂။	ပန်းမလ်ဥယျာဉ်စိမ့်စမ်းချောင်းမြောင်းတို့အလယ်တွင် စံစားရလိမ့်မည်။
44|53|၅၃။	နူးည့ံပြေပြစ်သောပိုးထည်အဝတ် ပန်းအမျိုးမျိုးထိုးထား၍ ချောမောထူထပ်သောပိုးထည်အဝတ်များကို ဝတ်ဆင် လျက် တစ်ဦးနှင့်တစ်ဦး မျက်နှာချင်းဆိုင်၍ နေထိုင်စံစားရလိမ့်မည်။
44|54|၅၄။	ယင်းကဲ့သို့ မွေ့လျော်စံစားစေတော်မူမည်၊ ၎င်းအပြင်ငါသည် ၎င်းတို့အား မျက်လုံးမျက်ဆံပြည့်ဝသောနတ် ကညာတို့နှင့် ထိမ်းမြားပေးတော်မူလိမ့်မည်။
44|55|၅၅။	သူတို့သည် နိဗ္ဗာန်ဥယျာဉ်တော်၌ ဘေးမရှိ လုံခြံုစွာနှင့် အလိုရှိရာအထူးထူးအထွေထွေသောသီးမျိုးဥမျိုးများကို တောင်းယူနိုင်ကြ၏။
44|56|၅၆။	သူတို့သည် ပထမသေခြင်းမှတပါး နိဗ္ဗာန်တွင် သေခြင်းကို မတွေ့ကြံုရတော့ချေ၊ ထို့အပြင်အရှင်မြတ်သည် သူတို့ကို ငရဲဘေးဒဏ်မှ ကယ်နှုတ်တော်မူပြီ။
44|57|၅၇။	ယင်းကယ်နှုတ်ခြင်းသည် သင်၏အသက်သခင်ကျေးဇူးရှင်ကြီး၏ ကောင်းကြီးမင်္ဂလာတော်ဖြစ်၏၊ အထွဋ်မြတ်ဆုံး သောအောင်မြင်ခြင်းတည်း။
44|58|၅၈။	အို-တမန်တော်၊ သူတို့တရားရစေဖို့ရာ ငါသည် ဤကျမ်းမြတ်ကုရ်အာန်ကို လွယ်ကူစွာသိနိုင်ရန် သင်၏ ဘာသာစကားဖြင့် ထုတ်ပြန်ပို့ချပေးသနားတော်မူ၏။
44|59|၅၉။	သို့ဖြစ်၍ သင်သည် စောင့်ဆိုင်းနေလော့၊ သူတို့လည်း စောင့်ဆိုင်းနေကြ၏။
45|1|၁။	ဟာ မီး(မ်)။
45|2|၂။	ဤကုရ်အာန်ကျမ်းတော်သည် အနန္တတန်ခိုးတော်သခင်၊ သဗ္ဗညုတဉာာဏ်တော်ရှင်အလ္လာဟ်အရှင်မြတ်၏ အထံ တော်မှ ဖြစ်၏။
45|3|၃။	မှတ်သားကြလော့၊ မိုးကောင်းကင်နှင့် ကမ္ဘာမြေကြီး၌ ယုံကြည်သူတို့အဖို့အရာ သက်သေသာဓကတော်များ ပါရှိ၏။
45|4|၄။	အို-လူသားအပေါင်းတို့၊ သင်တို့ကို ဖန်ဆင်းတော်မူခြင်းနှင့် တိရိစ္ဆာန်သတ္တဝါများကို ကမ္ဘာမြေပေါ်ဝယ် အနှံ့အပြား ကြဲဖြန့်ထားတော်မူခြင်းတို့၌လည်း အမှန်အကန်ယုံကြည်သူတို့အဖို့အရာ သက်သေသာဓကတော်များပါရှိ၏။
45|5|၅။	နေ့နှင့်ညဉ့်ကို အလှည့်ကျလဲလှယ်တော်မူခြင်း၊ မိုးကောင်းကင်မှ ရိက္ခာချပေးသနားတော်မူခြင်း၊ မြေသေ မြေဟောင်းတို့ကို ထိုမိုးရေဖြင့် တဖန်ပြန်ရှင်တော်မူခြင်း၊ လေများကို တိုက်ခတ်စေတော်မူခြင်းများသည် အမျှော်အမြင်စဉ်းစားဉာာဏ်ရှိသူတို့အဖို့အရာ သက်သေသာဓကတော်များဖြစ်ကြ၏။
45|6|၆။	အို-တမန်တော်၊ ဤသာဓကများသည် ငါက သင့်အား မှန်ကန်စွာရေရွတ်ပြတော်မူသောသက်သေသာဓကတော် တည်း၊ အလ္လာဟ်နှင့် အရှင်မြတ်၏ သက်သေသာဓကတော်များကို မယုံကြည်ငြင်းသောသူတို့သည် အဘယ် အရာကို ယုံမည်နည်း။
45|7|၇။	ဒုစရိုက်မုသားကောင်တိုင်းပင် ပျက်စီးဆုံးရှုံးရမည်သာတည်း။
45|8|၈။	ထိုသူသည် မိမိအား ရွတ်ဖတ်ပြသော အလ္လာဟ်အရှင်မြတ်၏ နှုတ်ကပတ်တော်များကို ကြားသော်လည်း မကြားသကဲ့သို့ အလေးမပြု မော်ကြွားနေ၏၊ ထို့ကြောင့်အေ-တမန်တော်၊ သင်သည် ထိုသူအား အလွန်ပြင်းပြ နာကျင်ဖွယ်သောအပြစ်ဒဏ်အကြောင်း သတင်းကို ပေးလော့။
45|9|၉။	ထိုသူသည် ငါ၏နှုတ်ကပတ်တော်များမှ တစ်စုံတစ်ခုသောဂါထတော်ကို သိရသောအခါ သူသည် ထိုဂါထာတော် ကို ပျက်ရယ်၏၊ ဤလူအမျိုးအစားအဖို့အရာ အလွန်ရှက်ဖွယ်သောအပြစ်ဒဏ်တော်ရှိ၏။
45|10|၁ဝ။	ထိုသူတို့ရှေ့၌ ငရဲရှိ၏၊ သူတို့၏ လောကီစည်းစိမ်ဥစ္စာတို့သည်ကား ထိုသူတို့ကို ကျေးဇူးမပြုစွမ်းနိုင်ချေ၊ သူတို့ကို ကာကွယ်စောင့်ရှောက်ရန်၊ အလ္လာဟ်အရှင်မြတ်မှတပါး ၎င်းတို့ကိုးကွယ်သောဘုရားတုဘုရားယောင် တို့သည် ဘာမျှမတတ်စွမ်းနိုင်ချေ၊ သူတို့ခံစားဖို့ရာ အလွန်ကြီးမားသောအပြစ်ဒဏ်တော်ရှိ၏။
45|11|၁၁။	ဤကျမ်းတော်သည် လမ်းညွှန်ကျမ်းတော်ဖြစ်၏၊ အကြင်သူတို့သည် မိမိတို့၏ အသက်သခင်ကျေးဇူးရှင်ကြီး၏ နှုတ်ကပတ်တော်ကို မယုံကြည်အ့ံ၊ ထိုသူတို့အဖို့အရာ အလွန်ပြင်းပြနာကျင်ဖွယ်သောအပြစ်ဒဏ်တော်ရှိ၏။
45|12|၁၂။	အရှင်မြတ်၏ အမိန့်တော်အားဖြင့် လှေသင်္ဘောစသည်တို့သည် ပင်လယ်သမုဒ္ဒရာများတွင် သွားလာရန်သော် လည်းကောင်း၊ သင်တို့သည် အရှင်မြတ်၏ ကျေးဇူးတော်ကို ရှာဖွေကြရန်သော်လည်းကောင်း၊ သင်တို့သည် အရှင်မြတ်ကျေးဇူးတော်ကို သိကောင်းသိရန်သော်လည်းကောင်း၊ အလ္လာဟ်အရှင်မြတ်သည် ပင်လယ်သမုဒ္ဒရာ ကို သင်တို့အကျိုးရှိဖို့ရာ ဖန်ဆင်းတော်မူ၏။
45|13|၁၃။	အရှင်မြတ်သည် မိုးကောင်းကင်နှင့် ကမ္ဘာမြေပြင်ဝယ် ရှိသမျှအရာခပ်သိမ်းတို့ကို သင်တို့အကျိုးရှိဖို့ရာ စီမံ ပြုပြင်ထားတော်မူ၏၊ ဤအရာများသည် အရှင်မြတ်အထံတော်မှ ဖြစ်၏၊ မှတ်သားကြလော့၊ ယင်းအချက်များ တွင် စဉ်းစားဆင်ခြင်တတ်သူတို့အဖို့အရာ သက်သေသာဓကတော်များပါရှိ၏။
45|14|၁၄။	ယုံကြည်သူတို့အား အလ္လာဟ်အရှင်မြတ်၏ နေ့ထူးနေ့မြတ်ကို မမျှော်လင့်၊ မကိုးစားသူတို့ကို အပြစ်လွှတ်ရန် ဟောပြောလော့၊ အကြောင်းမူကား အရှင်မြတ်သာလျှင် လူသားတို့ကို မိမိတို့ပြုကျင့်ခဲ့သည့်အလျောက် ကောင်းမှု ဆိုးကျိုးပေးသနားစီရင်တော်မူရန်ဖြစ်၏။
45|15|၁၅။	အကြင်သူသည် ကုသိုလ်ကောင်းမှုကို ပြုကျင့်အ့ံ၊ ထိုကောင်းမှုသည် သူ၏ ဝိညာဉ်ကောင်းစားဖို့ရာသာဖြစ်၏၊ အကြင်သူသည် အကုသိုလ်မကောင်းမှုကို ပြုကျင့်အ့ံ၊ ထိုမကောင်းမှုသည် သူ၏ ဝိညာဉ်နစ်နာဖို့ရာဖြစ်၏၊ နောက်ဆုံးစွန်၌ သင်တို့အားလုံးကို မိမိတို့အသက်သခင်ကျေးဇူးရှင်ကြီး၏ အထံတော်သို့ ပြန်ယူဆောင်ခဲ့လိမ့်မည်။
45|16|၁၆။	လွန်လေပြီးသောအခါဝယ် ငါသည် အစ္စရာအီလ်လူမျိုးအား ကျမ်းတော်ဘုန်းတန်ခိုးအာဏာတော်တမန်တော် အဖြစ်ဖြင့် ချီးမြှောက်တော်မူ၏၊ သူတို့စားသောက်ဖို့ရာ ကောင်းမွန်သန့်ရှင်းသောအစာအဟာရကိုလည်း ချပေး သနားတော်မူ၏၊ သူတို့အား အခြားအမျိုးသားတို့ထက် သာလွန်၍ ကောင်းကြီးမင်္ဂလာချပေးသနားတော်မူ၏။
45|17|၁၇။	ငါသည် သူတို့အား ရှင်းလင်းထင်ရှားသောပညတ်တော်များကို ပေးသနားတော်မူ၏၊ သို့သော်တရားအလင်း ရောင်ကို ချပေးသနားတော်မမူမီ သူတို့၌ အချင်းချင်းကွဲလွဲမှုမရှိချေ၊ တရားတော်ကို ပေးသနားတော်မူပြီး မှသာလျှင် မနာလိုဝန်တိုစိတ်ကြောင့် အချင်းချင်းတကွဲတပြားဖြစ်ကြ၏၊ မုချဧကန်သင်၏ အသက်သခင်ကျေးဇူး ရှင်ကြီးသည် ရှင်ပြန်ထမြောက်ရသောနေ့တော်ကြီး၌ သူတို့စပ်ကြားတွင် သူတို့၏ ကွဲပြားမှုများကို စစ်ကြောစီရင် တော်မူလိမ့်မည်။
45|18|၁၈။	အို-တမန်တော်၊ ငါသည် သင့်ကို ငါ၏ပညတ်တရားလမ်းပေါ်၌ ထားတော်မူပြီ၊ ထို့ကြောင့်သင်သည် ထိုလမ်း တော်ကြီးကို လိုက်လော့၊ မိစ္ဆာဒိဋ္ဌိတို့၏ အလိုဆန္ဒသို့ မလိုက်လင့်။
45|19|၁၉။	မှတ်သားကြလော့၊ သူတို့သည် အလ္လာဟ်အရှင်မြတ်အား အန်မတုနိုင်ချေ၊ မှတ်သားလော့၊ တရားကျူးလွန်သူ တို့သည် အချင်းချင်းတစ်ဦးနှင့်တစ်ဦး အဆွေခင်ပွန်းဖြစ်ကြ၏၊ သို့သော်အလ္လာဟ်အရှင်မြတ်သည် မကောင်းမှုကို ရှောင်ကြဉ်သူတို့၏ အဆွေခင်ပွန်းကြီးဖြစ်တော်မူ၏။
45|20|၂ဝ။	ဤကုရ်အာန်ကျမ်းတော်သည် လူသားတို့အဖို့အရာ ဝိဇ္ဇာအလင်းရောင်ကြီးဖြစ်၏၊ ယုံကြည်သူအစစ်အမှန်တို့ အဖို့အရာ လမ်းပြကျမ်းတော်ကြီးဖြစ်၏၊ ကောင်းကြီးမင်္ဂလာတော်လည်း ဖြစ်၏။
45|21|၂၁။ အကုသိုလ်မကောင်းမှုပြုကျင့်သူတို့က သူတို့နှင့်ယုံကြည်၍ ကုသိုလ်ကောင်းမှုပွားများသူတို့ကို ဤဘဝနောင်ဘဝ၌ ထပ်တူထပ်မျှအရှင်မြတ်ထားတော်မူမည်ဟု ထင်မှတ်ကြသလော၊ သူတို့၏ အယူအဆမှားလေစွ။
45|22|၂၂။	အလ္လာဟ်အရှင်မြတ်သည် ကမ္ဘာမြေပြင်မိုးကောင်းကင်ကို ကောင်းကျိုးအတွက်သာ ဖန်ဆင်းတော်မူ၏၊ သို့ ဖန်ဆင်းတော်မူခြင်းမှာ လူခပ်သိမ်းတို့သည် မိမိတို့ကြိုးစားမှု၏ အကျိုးအပြစ်ကို ခံစားစိမ့်သောငှာဖြစ်၏၊ သူတို့သည် မတရားပြုခြင်းကို ခံရမည်မဟုတ်ချေ။
45|23|၂၃။	အို-တမန်တော်၊ မိမိအလိုဆန္ဒကို အရှင်သခင်အမှတ် ဆည်းကပ်ကိုးကွယ်သူကို သင်မြင်၏လော၊ အလ္လာဟ် အရှင်မြတ်သည် သိလျက်နှင့် သူ့ကို လမ်းမှားတွင် ပစ်ထားတော်မူ၏၊ သူ၏ နားနှင့်နှလုံးကို တံဆိပ်ခတ်နှိပ်ထား တော်မူ၏၊ မျက်စိကိုလည်း အဆီးအကာနှင့်ဖုံးအုပ်ထားတော်မူ၏၊ အလ္လာဟ်အရှင်မြတ်စွန့်ပစ်တော်မူပြီးမှ သူ့ကို အဘယ်သူသည် လမ်းပြမည်နည်း၊ သင်တို့သည် တရားတော်ကို အရေးစိုက်ကြမည်မဟုတ်လော။
45|24|၂၄။	သူတို့သည် ဤသို့ပြောကြ၏၊ ဤဘဝမှတပါး အခြားဘဝမရှိချေ၊ ကျွနု်ပ်တို့သည် ဓမ္မတာအတိုင်း သေကြရှင်ကြ ၏၊ အချိန်ကာလမှတပါး အခြားမည်သည့်အရာမျှ ငါတို့ကို မဖျက်ဆီးနိုင်ချေ၊ သူတို့သည် ဤအကြောင်းအရာ ကို မသိပဲ ရမ်းဆ၍သာ ပြောဆိုကြ၏။
45|25|၂၅။	ငါချပေးသနားတော်မူသောနှုတ်ကပတ်တော်များကို သူတို့အား ရွတ်ဖတ်ပြသောအခါ သူတို့သည် ဘာမျှအချေ အတင်မပြောနိုင်ပဲ ဤသို့ဆိုကြ၏၊ သင်တို့အမှန်ကို ဆိုသော် ငါတို့၏ သွားလေသူမိဘဘိုးဘွားတို့ကို ပြန်ယူခဲ့ ကြပါ။
45|26|၂၆။	အေ-တမန်တော်၊ ဟောပြောလော့၊ ဟယ်-အချင်းတို့၊ အလ္လာဟ်အရှင်မြတ်သာလျှင် သင်တို့ကို အသက်ရှင် စေတော်မူ၏၊ သေလည်းသေစေတော်မူ၏၊ ထို့နောက်ရှင်ပြန်ထမြောက်ရသောနေ့တော်ကြီး၌ သင်တို့ကို ပြန်ရှင် စေတော်မူမည်၊ စုဆောင်းတော်မူမည်၊ ဤအကြောင်းကို ယုံမှားသံသယလုံးဝမရှိနိုင်ချေ၊ သို့သော် များစွာသော လူသားတို့သည် မသိကြချေ။
45|27|၂၇။	အလ္လာဟ်အရှင်မြတ်သည် မိုးကောင်းကင်နှင့် ကမ္ဘာမြေပြင်ကို စိုးပိုင်တော်မူ၏၊ အကြင်နေ့၌ အချိန်တော် ကျရောက်လာ၏၊ ထိုနေ့၌ မိစ္ဆာအယူဝါဒကို လိုက်သောသူတို့သည် ဆုံးရှုံးပျက်စီးရလိမ့်မည်။
45|28|၂၈။	ထိုနေ့တော်ကြီး၌ သင်သည် လူမျိုးတိုင်းအား ပဆစ်ဒူးတုပ်လျက် ထိုင်နေကြသည်ကို မြင်ရလိမ့်မည်၊ လူမျိုး အသီးသီးတို့အား သူတို့ပြုကျင့်မှုစာရင်းရှိရာသို့ ဆင့်ခေါ်ပြီးလျှင် ဤသို့မိန့်တော်မူမည်၊ ယနေ့သင်တို့ပြုခဲ့သော အမှုအခင်းများ၏ ကောင်းကျိုးဆိုးကျိုးများကို ပြန်ဆပ်တော်မူလတ့ံ။
45|29|၂၉။	ငါ၏ စာရင်းစာအုပ်သည် သင်တို့၏ ပြုကျင့်မှုများကို မှန်ကန်စွာထုတ်ဖော်ပြထား၏၊ မှတ်သားကြလော့၊ ငါ သည် သင်တို့ပြုကျင့်သမျှတို့ကို အကုန်အစင်မှတ်ပုံတင်ထားစေတော်မူ၏။
45|30|၃ဝ။	ထိုအခါ အကြင်သူတို့သည် ယုံကြည်ခြင်းတရားရှိလျက် ကုသိုလ်ကောင်းမှုကို ပွားများခဲ့အ့ံ၊ ထိုသူတို့အား သူတို့၏ အသက်သခင်ကျေးဇူးရှင်ကြီးသည် မိမိ၏ ကောင်းကြီးမင်္ဂလာတော်အတွင်းသို့ သွတ်သွင်းတော်မူ လိမ့်မည်၊ ထိုသွတ်သွင်းတော်မူခြင်းသည် ထင်လင်းသောအောင်ဆုမင်္ဂလာတော်ကြီးဖြစ်၏။
45|31|၃၁။	သို့သော်အကြင်သူတို့သည် မယုံကြည်ငြင်းပယ်ခဲ့ကြအ့ံ၊ ထိုသူတို့အား ဤသူမိန့်တော်မူလိမ့်မည်၊ ငါ၏ ပညတ် တော်များကို သင်တို့အား ရွတ်ဖတ်ပြခဲ့သည်မဟုတ်လော၊ သို့သော် သင်တို့သည် တရားတော်ကို ရွံရှာ၍ အပြစ်ရှိသူများဖြစ်ကြ၏။
45|32|၃၂။	အရှင်မြတ်၏ ကတိသစ္စာတော်သည် မှန်ကန်၏၊ အချိန်ကာလတော်ကြီးကျရောက်လာမည်ကို ယုံမှားသံသယ မရှိနိုင်ချေဟု နင်တို့အား ပြောသောအခါ နင်တို့က ငါတို့သည် ထိုအချိန်မည်သည်ဖြစ်စေကို မသိချေ၊ ထို အရာသည် ထင်မိထင်ရာပြောခြင်းမှတပါး အခြားတရားမဟုတ်ဟု ငါတို့ကြံစည်ယူဆ၏၊ ထိုအကြောင်းကို ငါတို့ယုံမှားသံသယရှိ၏ဟု ပြောကြ၏။
45|33|၃၃။	ထိုအခါသူတို့ပြုကျင့်ခဲ့သောဒုစရိုက်အမိုက်တရားများသည် သူတို့မျက်မှောက်၌ ထင်ရှားလာလိမ့်မည်၊ သူတို့ ပြောင်လှောင်ပျက်ချော်ပြုလေ့ရှိသောအရာတို့သည် သူတို့အပေါ်သို့ ကျရောက်လာလိမ့်မည်။
45|34|၃၄။	ထို့အပြင် သူတို့အား ဤသို့မိန့်တော်မူလတ့ံ၊ နင်တို့သည် ဤနေ့တော်ကြီး၏ စည်းဝေးပွဲသဘင်ကို မေ့လျော့ သကဲ့သို့ ငါသည်လည်း ငါသည်လည်း သင်တို့ကို ဤနေ့တော်ကြီး၌ မေ့လျော့တော်မူမည်၊ နင်တို့၏ နေထိုင်ရာ ဌာနမှာကား ငရဲမီးဖြစ်၏၊ နင်တို့ကို ကူညီစောင်မမည့်သူဆို၍ တစ်စုံတစ်ယောက်မျှမရှိချေ။
45|35|၃၅။ နင်တို့သည် ယင်းကဲ့သို့မရှုမလှခံစားရခြင်းကား အလ္လာဟ်အရှင်မြတ်၏ နှုတ်ကပတ်တော်များကို ပျက်ချော် ပြောင်လှောင်ကြသောကြောင့်ဖြစ်၏၊ နင်တို့ကို လောကကြီးက လှည့်စားနေသောကြောင့်လည်းဖြစ်၏၊ ထို့ကြောင့် သူတို့သည် ထိုနေ့မှစ၍ ငရဲမီးထဲမှ ထွက်လာရမည်မဟုတ်ချေ၊ သူတို့သည် မိမိကိုယ်ကို မိမိမပြုပြင်နိုင်ကြချေ။
45|36|၃၆။	ထို့ကြောင့်ကောင်းကင်ဘုံများ၏ အရှင်သခင်၊ မဟာပထဝီမြေကြီး၏ အရှင်သခင်၊ အနန္တစကြာဝဠာတို့၏ အရှင်သခင်၊ အလ္လာဟ်အရှင်မြတ်သည် ချီးမွမ်းခြင်းတည်ရာဖြစ်တော်မူပါ၏။
45|37|၃၇။	မိုးမြေနှစ်ပါး၌ ကြီးကဲမြင့်မြတ်တင့်တယ်ခန့်ငြားခြင်းသည် အရှင်မြတ်အဖို့သာလျှင် ဖြစ်၏၊ အရှင်မြတ်သည် အနန္တတန်ခိုးတော်သခင်၊ သဗ္ဗညုတဉာာဏ်တော်ရှင်ဖြစ်တော်မူ၏။
46|1|၁။	ဟာ မီး(မ်)။
46|2|၂။	ဤကုရ်အာန်ကျမ်းတော်သည် အနန္တတန်ခိုးတော်သခင်၊ သဗ္ဗညုတဉာာဏ်တော်ရှင်အလ္လာဟ်အရှင်မြတ်၏ အထံ တော်မှ ဖြစ်၏။
46|3|၃။	ငါသည် ကမ္ဘာမြေပြင် မိုးကောင်းကင်ကို ကောင်းကျိုးအတွက်မှတပါး အခြားအတွက် ဖန်ဆင်းတော်မမူချေ၊ ထို့အပြင်သတ်မှတ်ထားသောကာလအချိန်အတွက်သာဖြစ်၏၊ သို့သော်မယုံကြည်သူတို့သည် သတိပေးနှိုးဆော် ခြင်းမှ လှည့်သွားကြ၏။
46|4|၄။	အို-တမန်တော်၊ ဟောပြောလော့၊ အလ္လာဟ်အရှင်မြတ်မှတပါး သင်တို့ကိုးကွယ်သောဘုရားတုဘုရားယောင် များအကြောင်းကို စဉ်းစားကြပြီးပြီလော၊ ထိုဘုရားများ ကမ္ဘာမြေပြင်ဝယ် ဖန်ဆင်းသောအရာများကို ငါ့အား ပြကြလော့၊ သို့မဟုတ် သူတို့သည် အထက်မိုးကောင်းကင်တွင်လည်း တစ်စုံတစ်ခုကို စီမံခန့်ခွဲသလော၊ အကယ်၍သင်တို့သည် အမှန်စကားကို ဆိုသော် ဤကုရ်အာန်ကျမ်းတော်ကို ချပေးတော်မမူမီ သင်တို့အား ချပေးသောကျမ်း၊ သို့မဟုတ် ထိုကျမ်းမှ ကြွင်းကျန်ရစ်သောအစိတ်အပိုင်းကို ငါ့အား တင်ပြကြလော့။
46|5|၅။	အလ္လာဟ်အရှင်မြတ်မှတပါး ရှင်ပြန်ထမြောက်ရသောနေ့တိုင်အောင် မိမိတို့ဆုတောင်းချက်ကို ကြားလည်းမကြား၊ သိလည်းမသိသောဘုရားတုများကို ကိုးကွယ်သောသူတို့ထက် သာလွန်လမ်းမှားသူသည် မည်သူနည်း။
46|6|၆။	တရားစီရင်တော်မူဖို့ရာ လူသားအပေါင်းတို့ကို စုပေါင်းသောအခါ အတုအယောင်ဘုရားများတို့သည် မိမိတို့ကို ကိုးကွယ်သူများ၏ ရန်သူဖြစ်၍ သူတို့အား ကိုးကွယ်ခြင်းငြင်းပယ်လိမ့်မည်။
46|7|၇။	ငါ၏ ရှင်းလင်းထင်ရှားသောနှုတ်ကပတ်တော်များကို သူတို့အား ရွတ်ဖတ်ပြသောအခါ သူတို့သစ္စာတရားတော်ကို ဤအရာသည် မျက်လှည့်အတတ်သာဖြစ်၏ဟု ပြောဆိုကြ၏။
46|8|၈။	သို့မဟုတ် သူတို့က ရှင်မိုဟမ္မဒ် မဟုတ်မမှန်ဖန်တီးသောကျမ်းသာတည်းဟု ဆိုကြသလော၊ အေ-တမန်တော်၊ ဟောပြောလော့၊ ငါသည် ဤကျမ်းတော်ကို ဖန်တီးယူခဲ့ပါမူ သင်တို့သည် ငါ့ကို အလ္လာဟ်အရှင်မြတ်နှင့်အန်တု၍ ကူညီနိုင်စွမ်းမရှိချေ၊ အရှင်မြတ်ည် ထိုကျမ်းတော်နှင့်စပ်လျဉ်း၍ သင်တို့အချင်းချင်းပြောဆိုသမျှကို အကုန်အစင် ကြားသိတော်မူပါ၏၊ ငါနှင့်သင်တို့အလယ်ကြားတွင် သက်သေအဖြစ် အလ္လာဟ်အရှင်မြတ်သည် လုံလောက်တော် မူ၏၊ အရှင်မြတ်သည် အဖန်တလဲလဲအပြစ်လွှတ်တော်မူသောအရှင်၊ အနန္တကောင်းကြီးမင်္ဂလာတော်သခင်ဖြစ် တော်မူ၏။
46|9|၉။	အို-တမန်တော်၊ ဟောပြောလော့၊ ဟယ်-အချင်းတို့၊ ကမ္ဘာမြေပြင်ဝယ် ပွင့်တော်မူသောတမန်တော်များအနက် ငါသည် တရားသစ်အယူဝါဒသစ်ကို ယူဆောင်လာသူမဟုတ်၊ ရှေးအနာဂတ်ကာလတွင် ငါသော်လည်းကောင်း၊ သင်တို့သော်လည်းကောင်း မည်ကဲ့သို့ဖြစ်ရမည်ကို ငါလုံးဝမသိချေ၊ ငါသည် မိမိစိတ်အတွင်း၌ ထင်ရှားစေတော် မူသောပညတ်တော်ကိုသာလျှင် လိုက်နာကျင့်သုံး၏၊ ငါသည် သတိပေးနှိုးဆော်သူရိုးရိုးသာဖြစ်၏။
46|10|၁ဝ။	အို-တမန်တော်၊ ဟောပြောလော့၊ ဟယ်-အချင်းတို့၊ ဤကုရ်အာန်ကျမ်းတော်သည် အလ္လာဟ်အရှင်မြတ်အထံ တော်မှ ကျမ်းတော်ဖြစ်လျက် သင်တို့သည် ဤကျမ်းတော်ကို မယုံကြည်ငြင်းပယ်ကြ၏၊ အစ္စရာအီလ်အမျိုးသား တစ်ယောက်က ဤကျမ်းတော်သည် ရှေးကျသောကျမ်းတော်နှင့်တူကြောင်းကို သက်သေခံ၍ ဤကျမ်းတော် ၌ ယုံကြည်ပြီး သင်တို့မူကား မော်ကြွားပလွှားတုံးပေစွ၊ မုချဧကန်အလ္လာဟ်အရှင်မြတ်သည် မတရားသူတို့အား လမ်းညွှန်တော်မမူချေ။
46|11|၁၁။	ယုံကြည်သူတို့အား မိစ္ဆာဒိဋ္ဌိတို့ပြောဆိုကြသည်မှာ အကယ်၍ ဤကျမ်းတော်သည် ကောင်းမြတ်ပါလျှင် သူတို့ သည် ကျမ်းတော်အတိုင်း မကျင့်ကြံပဲ ဤကျမ်းသည် အလွန်ဟောင်းမြင်းသောမုသားစကားများသာတည်းဟု ဆိုကြကုန်၏။
46|12|၁၂။	ကျမ်းမြတ်ကုရ်အာန်ကျမလာမီ တမန်တော်မူစာအား ကျမ်းတော်တစ်စောင်ကို ချပေးတော်မူ၏၊ ထိုကျမ်းတော် သည် လမ်းပြမီးရှုးမီးတိုင်လည်းဖြစ်၏၊ ကောင်းကြီးမင်္ဂလာတော်လည်းဖြစ်၏၊ ဤကျမ်းတော်မြတ်သည် ရှေး ကျမ်းတော်ကို ထောက်ခံသောအာရဗီဘာသာကျမ်းကြီးဖြစ်၏၊ ဤကျမ်းတော်သည် မသူတော်တို့အား သတိပေး ဆုံးမရန်၊ တရားရှိသူတို့အား သတင်းကောင်းကို ပေးရန်အလို့ငှာဖြစ်၏။
46|13|၁၃။	မှတ်သားကြလော့၊ အကြင်သူတို့က အကျွနု်ပ်တို့၏အသက်သခင်ကျေးဇူးရှင်ကြီးသည် အလ္လာဟ်အရှင်မြတ် ဖြစ်တော်မူ၏ဟု ဝန်ခံ၍ လမ်းမှန်ကို လိုက်ကြအ့ံ၊ ထိုသူတို့စိုးရိမ်ကြောင့်ကျဝမ်းနည်းပူဆွေးစရာမရှိချေ။
46|14|၁၄။	ဤသူတို့သည် တရားသဖြင့်ဥယျာဉ်တော်ကို ပိုင်ဆိုင်သူများဖြစ်ကြ၏၊ ထိုဥယျာဉ်တော်၌ အစဉ်အမြဲစံစားကြ ရမည်၊ ဥယျာဉ်တော်သည် သူတို့ဆည်းပူးခဲ့သောကုသိုလ်ကောင်းမှုအတွက် ဆုတော်ဖြစ်၏။
46|15|၁၅။	ငါသည် လူသားအား မိဘနှစ်ပါးအား ကြင်နာရန် ပညတ်တော်မူ၏၊ မိခင်သည် သူ့ကို ဆင်းရဲပင်ပန်းစွာဝမ်းတွင်း တွင် လွယ်ပိုက်ထားပြီးလျှင် ဆင်းရဲနာကျင်ခြင်းနှင့် မွေးဖွားရ၏၊ ထို့နောက်ကလေးကို နို့ခွဲသည့်တိုင်အောင် လပေါင်းသုံးဆယ်တိုင်ဒုက္ခကြီးစွာနို့ကျွေးပိုက်ထွေး မွေးမြူရ၏၊ နောက်တရွေ့ရွေ့လူလားမြောက်၍ နှစ်လေးဆယ် စေ့ရောက်သော် သူသည် အလ္လာဟ်အရှင်မြတ်အထံတော်၌ အို-အကျွနု်ပ်၏ အသက်သခင်ကျေးဇူးရှင်၊ အကျွနု်ပ် နှင့် အကျွနု်ပ်၏မိဘနှစ်ပါးအား အရှင်ချပေးသနားတော်မူသောကောင်းကြီးမင်္ဂလာတော်ကို အာရုံပြု၍ အရှင်အား ချီးမွမ်းထောပနာပြုဖို့ရာ အစွမ်းသတ္တိပေးသနားတော်မူပါ၊ အရှင်နှစ်သက်တော်မူသောကောင်းမှုကုသိုလ်များကို ပွားများဖို့ရာ ခွန်အားပေးသနားတော်မူပါ၊ အကျွနု်ပ်နှင့် အကျွနု်ပ်၏ သားမြေးအဆက်ဆက်တို့သည် အကျွနု်ပ် ၌ ကောင်းကြီးမင်္ဂလာဖြစ်စေတော်မူပါ၊ အမှန်မှာ အကျွနု်ပ်သည် တရားသံဝေဂရလျက် အရှင့်ဘက်တော်သို့ မျက်နှာမူ၏၊ အကျွနု်ပ်သည် အရှင်အား ကျိုးနွံနာခံသူတို့ဘောင်တွင် ပါဝင်ပါ၏ဟု ဆုတောင်း၏။
46|16|၁၆။	ငါသည် ဤသူတို့ထံမှ သူတို့၏ ကုသိုလ်ကောင်းမှုများကို လက်ခံတော်မူ၍ သူတို့အကုသိုလ်မကောင်းမှုများကို အရေးမယူလျစ်လျူရှုတော်မူ၏၊ သူတို့သည် နိဗ္ဗာန်ဥယျာဉ်တော်ကို ဝင်ရသူတို့ဘောင်တွင် ပါဝင်၏၊ ဤသို့ ခံစားရခြင်းသည် သူတို့အား လောက၌ ပေးထားတော်မူခဲ့သော မှန်ကန်သောကတိသစ္စာအတိုင်းဖြစ်၏။
46|17|၁၇။	သို့သော်အကြင်သူသည် မိမိ၏ မိဘနှစ်ပါးအား ထွီဟုဆို၍ မထီမဲ့မြင်ပြု၏၊ စင်စစ်မှာ အကျွနု်ပ်တို့ထက်အလျင် လူအဆက်ဆက်ကွယ်လွန်သေဆုံးကြလေ၏၊ ထိုသူတို့အနက် တစ်စုံတစ်ယောက်မှ ရှင်ပြန်ထမြောက်လာသည် မရှိချေ၊ သို့ပါလျက်သင်တို့သည် အကျွနု်ပ်ကို သေဆုံးပြီးသည်နောက် ရှင်ပြန်ထမြောက်ရမည်ဟု ခြိမ်းခြောက် ကြသလောဟု ငေါက်ငန်းပြောဆိုပစ်ကြ၏၊ ထိုသူ၏ မိဘနှစ်ပါးသည် အလ္လာဟ်အရှင်မြတ်၌ အစောင့်အရှောက် တော်ကို ပန်ထွာ၍ သင်သည် ပျက်စီးဆုံးရှုံးရလတ့ံ၊ ယုံကြည်လော့၊ အရှင်မြတ်၏ ကတိသစ္စာဗျာဒိတ်ချက်သည် မှန်ကန်၏ဟု သူတို့၏ သားများအား ဆုံးမ၏၊ သို့သောသူက ဤတရားသည် ရှေးလူဟောင်းတို့၏ ပုံပြင်စကား များသာတည်းဟူ၍ တုံ့ပြန်ပြောဆိုလေ၏။
46|18|၁၈။	လွန်လေပြီးသောဂျင်နတ်သားနှင့် လူသားများနှင့်စပ်လျဉ်းသောဗျာဒိတ်တော်သည် ယင်းကဲ့သို့မိုက်သောသူတို့ အပေါ်၌ တည်၏၊ မှတ်သားကြလော့၊ သူတို့သည် ပျက်စီးဆုံးရှုံးသူများဖြစ်ကြ၏။
46|19|၁၉။	အရှင်မြတ်သည် လူသားအပေါင်းတို့အား သူတို့၏ ပြုကျင့်မှုအတိုင်း အဆင့်အတန်းခြားနားစေ၍ ထိုအကျင့် အတိုင်းအကျိုးအပြစ်ကို ပေးသနားတော်မူမည်၊ သူတို့အား မတရားစီရင်တော်မူမည်မဟုတ်ချေ။
46|20|၂ဝ။	မိစ္ဆာဒိဋ္ဌိတို့အား ငရဲမီးမှ မကွယ်မကာပဲထားသောနေ့တော်ကြီး၌ သူတို့အား ဤသို့မိန့်တော်မူလိမ့်မည်၊ သင်တို့ သည် လောက၌ မိမိတို့ပစ္စည်းကောင်းများကို ဖြုန်းတည်းပစ်ခဲ့ကြ၏၊ လောကီချမ်းသာကို ရှာမီးခဲ့ကြ၏၊ သို့သော်ယနေ့၌မူကား သင်တို့အား ဂုဏ်သိမ်ည့ံဖျင်းခြင်းအသရေပျက်ခြင်းဆုတော်ကို ပေးသနားတော်မူ၏၊ အကြောင်းမူကား သင်တို့သည် မဟာပထဝီမြေပေါ်ဝယ် တရားမဲ့မော်ကြွားပြီးလျှင် တရားကို ဖောက်ပြန်ကျူးလွန် ခဲ့ကြ၏။
46|21|၂၁။	အို-တမန်တော်၊ အားဒ်လူမျိုးတို့၏ သွေးသားဖြစ်သောတမန်တော်ဟုဒ်အကြောင်းကို သင်ဟောကြားလော့၊ ထိုတမန်တော်သည် သူ၏ လူတို့အား ကောက်ကွေးသောသဲကန္တာရအတွင်း၌ သတိပေးနှိုးဆော်၏၊ မုချဧကန် သူ၏ ရှေးကာလ၊ နောက်ကာလ၌ တမန်တော်များပွင့်ခဲ့ပြီ၊ သူတို့၏ ဓမ္မစကားမှာ ဟယ်-အချင်းတို့၊ သင်တို့သည် အလ္လာဟ်အရှင်မြတ်မှတပါး တစ်စုံတစ်ရာကိုမျှ မကိုးကွယ်ကြလင့်၊ မုချဧကန်ငါသည် နေ့တော်ကြီး၏ အပြစ်ဒဏ် ကို သင်တို့အတွက် ကြောက်ရွံ့မိ၏။
46|22|၂၂။	ထိုသူတို့က ဟယ်-အချင်း၊ သင်သည် ငါတို့အား မိမိတို့ဘုရားများကို ကျောပေး၍ သွားစေခြင်းငှာ သွေးဆောင် ဖို့ရာ လာခဲ့သလော၊ သင်သည် အမှန်စကားကို ဆိုပါလျှင် မိမိခြိမ်းခြောက်ပြောဆိုသောနေ့တော်ကြီးကို ငါ တို့ထံ ဆိုက်ရောက်လာပါစေလော့။
46|23|၂၃။	တမန်တော်က ပြန်ပြောသည်မှာ နေ့တော်ကြီးဆိုက်ရောက်လာမည့်အချိန်ကို အလ္လာဟ်အရှင်မြတ်သာလျှင် သိတော်မူ၏၊ ငါသည် မိမိအား ပေးလိုက်တော်မူသောတရားတော်ကို သင်တို့အား ဟောကြား၏၊ သို့သော် သင်တို့သည် အသိပညာကင်းမဲ့သောသူများဖြစ်ကြောင်းကို ငါမြင်ရ၏။
46|24|၂၄။	ထို့နောက်အပြစ်ဒဏ်တော်သည် မိုးတိမ်အဖြစ်နှင့် သူတို့မှီတင်းနေထိုင်ရာတောင်ကြားများသို့ ဝှေ့တိုက်လာသည် ကို သူတို့မြင်ရသောအခါ သူတို့က ဤမိုးတိမ်သည် ငါတို့အပေါ်ရွာသွန်းမည့်မိုးတိမ်ဖြစ်၏ဟု ဆိုကြ၏၊ ထိုသို့ မဟုတ်ချေ၊ ထိုမိုးတိမ်သည် သင်တို့အမြန်ရောက်လိုသောဖြစ်၏။ အလွန်ပြင်းပြကြောက်မက်ဖွယ်သော အပြစ်ဒဏ်ပါသောလေပြင်းမုန်တိုင်းသာဖြစ်၏။
46|25|၂၅။	ထိုလေသည် မိမိ၏အရှင်သခင်၏ အမိန့်တော်အတိုင်း ခပ်သိမ်းကုန်သောအရာဝထ္ထုတို့ကို တိုက်ခတ်ဖျက်ဆီး၏၊ ထို့နောက်နံနက်ကျရောက်သောအခါ သူတို့နှင့်တကွ ဘာကိုမျှမမြင်ရချေ၊ သို့သော်သူတို့၏ တိုက်ပျက်အိမ်ပျက် များကိုသာ မြင်ရ၏၊ ယင်းကဲ့သို့ငါသည် ဒုစရိုက်ကောင်များကို ဆုလာဘ်ပေးသနားတော်မူ၏။
46|26|၂၆။	အေ-ကိုရိုက်ရှ်လူအပေါင်းတို့၊ ငါသည် ထိုအားဒ်လူမျိုးတို့ကို သင်တို့အား ပေးတော်မမူသောစည်းစိမ်ချမ်းသာ ဥစ္စာရတနာအင်အားတို့ကို ပေးသနားတော်မူခဲ့၏၊ ထို့အပြင်၎င်းတို့အဖို့အရာ နား၊ နှာ၊ မျက်စိစသည်တို့ကို လည်း ဖန်ဆင်းတော်မူ၏၊ သို့သော်သူတို့သည် ငါအရှင်မြတ်၏ တရားတော်ကို ပယ်ရှားသောကြောင့် သူတို့၏ နား၊ နှာ၊ မျက်စိ၊ စိတ်နှလုံး၊ ဉာာဏ်ပညာတို့သည် ထိုသူတို့ကို တစ်စုံတစ်ရာအကျိုးမပေးချေ၊ သူတို့အား ၎င်းတို့ပျက်ရယ်သောအရာများကျရောက်ဖျက်ဆီးကြ၏။
46|27|၂၇။	ရှေးလွန်လေပြီးသောအခါက ငါသည် သင်တို့နေထိုင်ရာအရပ်ဒေသပတ်ဝန်းကျင်တွင် နေထိုင်သောလူမျိုးများ ကို ဖျက်ဆီးတော်မူခဲ့လေပြီ၊ ထိုသူတို့သည် ငါ့ဘက်တော်သို့ လှည့်လာစိမ့်သောငှာ ငါသည် သူတို့အား တရားတော်ကို နည်းအမျိုးမျိုးအဖုံဖုံတန်ဆာဆင်၍ ပြသတော်မူခဲ့လေပြီ။
46|28|၂၈။	အလ္လာဟ်အရှင်မြတ်အထံတော်သို့ ဝင်ရအ့ံသောငှာ သူတို့ဆည်းကပ်မှီဝဲကြသောအတုအယောင်ဘုရားများသည် သူတို့ကို အဘယ်ကြောင့်မကူညီကြသနည်း၊ ကူမည့်အစား ထိုဘုရားပျက်များက သူတို့ကို စွန့်ပစ်ထားခဲ့ကြ၏၊ ထိုဘုရားယောင်တို့သည် သူတို့၏ မုသားစကားသာဖြစ်၏၊ သူတို့ဖန်တီးခြင်းများသာ ဖြစ်ကြ၏။
46|29|၂၉။ အို-တမန်တော်၊ ငါသည် ကျမ်းမြတ်ကုရ်အာန်ကို နာယူနားထောင်ရန် ဂျင်နတ်သားတစ်စုကို သင့်ထံသို့ လှည့်လာစေတော်မူ၏၊ သူတို့သည် ကျမ်းတော်ကို ဖတ်ရွတ်သောနေရာသို့ ရောက်သောအခါ သူတို့အချင်းချင်း ဆိတ်ငြိမ်စွာနားထောင်လော့ဟု ဆိုကြ၏၊ ကျမ်းတော်ကို ဖတ်ရွတ်ပြီးသောအခါ သူတို့သည် မိမိတို့လူများထံ ပြန်၍ သတိပေးနှိုးဆော်ကြလေ၏။
46|30|၃ဝ။	ထိုဂျင်နတ်သားတို့ပြန်ပြောသည်မှာ အို-အချင်းတို့၊ ငါတို့သည် တမန်တော်မူစာပြန်တော်မူပြီးမှ ချပေးသနားတော် မူသောကျမ်းတော်တစ်စောင်ကို ကြားနာခဲ့ရပြီ၊ ထိုကျမ်းတော်သည် အထက်ထက်က ချပေးသနားတော်မူသော ကျမ်းတော်များကို ထောက်ခံ၏၊ ထိုကျမ်းတော်သည် လူသားတို့အား သမ္မာတရားတော်ကို ပေး၏၊ ဖြောင့်မတ် သောလမ်းကို ညွှန်၏။
46|31|၃၁။	အို-အချင်းတို့၊ အလ္လာဟ်အရှင်မြတ်အထံတော်သို့ ပင့်ဖိတ်သူကို ကြားနာကြလော့၊ အရှင်မြတ်၌ ယုံကြည်ကြ လော့၊ အရှင်မြတ်သည် သင်တို့၏အပြစ်အချို့ကို လွှတ်တော်မူမည်၊ အလွန်ပြင်းပြသောအပြစ်ဒဏ်တော်မှ ကာကွယ်စောင့်ရှောက်တော်မူမည်။
46|32|၃၂။	အကြင်သူသည် အလ္လာဟ်အရှင်မြတ်အထံတော်သို့ ဆင့်ခေါ်သူအား မနာယူအ့ံ၊ ထိုသူသည် ကမ္ဘာမြေပြင်ပေါ်ဝယ် အရှင်မြတ်၏ လက်တော်မှ မည်သည့်နည်းအားဖြင့််မှ မလွတ်နိုင်ချေ၊ သင်တို့သည် အရှင်မြတ်မှတပါး အခြား ကာကွယ်စောင့်ရှောက်မည့်အဆွေခင်ပွန်းတွေ့ရှိနိုင်မည်မဟုတ်ချေ၊ ယင်းကဲ့သို့လူများသည် ထင်ရှားသောအမှား တွင် ကျက်စားသူများဖြစ်ကြ၏။
46|33|၃၃။	မိုးမြေကို ဖန်ဆင်းမွေးမြူတော်မူသော၊ ၎င်းတို့ကို ဖန်ဆင်းတော်မူရခြင်းကြောင့် မောပန်းငြီးငွေ့စေနိုင်တော်မမူ သောအလ္လာဟ်အရှင်မြတ်သည် သေသူတို့ကို ရှင်ပြန်ထမြောက်စေနိုင်တော်မူသည်ကို သူတို့မသိမမြင်ကြသလော၊ ဧကန်အမှန် ရှင်ပြန်ထမြောက်စေတော်မူမည်၊ အရှင်မြတ်သည် အရာခပ်သိမ်းကုန်တို့ကို တန်ခိုးတော်အနန္တ အားဖြင့် ပြုစွမ်းနိုင်တော်မူ၏။
46|34|၃၄။	မိစ္ဆာဒိဋ္ဌိအပေါင်းတို့ကို ငရဲမီးရှေ့တွင် ချထားသောနေ့တော်ကြီး၌ သူတို့အား ဤငရဲသည် အမှန်မဟုတ်လောဟု မေးမြန်းတော်မူလိမ့်မည်၊ သူတို့က အကျွနု်ပ်၏အသက်သခင်ကျေးဇူးရှင်ကြီး၏ ဘုန်းတော်ကြောင့် မှန်ပါ၏ဟု ဖြေဆိုကြလိမ့်မည်၊ ထိုအခါအရှင်မြတ်က နင်တို့သည် သမ္မာတရားတော်ကို မယုံကြည်ငြင်းပယ်ခဲ့သောကြောင့် ငရဲမီးဒဏ်တော်ကို ယခုမြည်းကြလော့ဟု မိန့်တော်မူလတ့ံ။
46|35|၃၅။	အို-တမန်တော်၊ မပျော့မပြောင်း ခိုင်မာသောရည်ရွယ်ချက်ဖြင့် စိတ်ရှည်လက်ကြိုးစားအားထုတ်သောရှေးတမန် တော်ဟောင်းတို့ကဲ့သို့ သင်လည်း ခန္တီဂုဏ်ရှိလော့၊ မိစ္ဆာဒိဋ္ဌိတို့နှင့်စပ်လျဉ်း၍ လောမကြီးလင့်၊ သူတို့အပြစ်ဒဏ်ကို မမြန်စေလိုလင့်၊ သူတို့ခံစားရမည်ဟု ကတိထားတော်မူသောအပြစ်ဒဏ်ကို မြင်ရသောနေ့တော်ကြီး၌ သူတို့သည် လောကတွင် တစ်နာရီမျှလောက်သာ ကြာခဲ့သည်ဟု ထင်မှတ်ကြလိမ့်မည်၊ သင်၏ တာဝန်မှာ တရားတော်ကို ဟောပြောကြေငြာရန်သာဖြစ်၏၊ တရားတော်ကို ကျူးလွန်သူတို့မှတပါး အခြားသူတို့သည် ဖျက်ဆီးခြင်းခံရ မည်လော။
47|1|၁။	အကြင်သူတို့သည် အလ္လာဟ်အရှင်မြတ်ကို မယုံကြည်ပဲ လူသားတို့အား အရှင်မြတ်၏ လမ်းတော်မှ တားဆီး ထားအ့ံ၊ အရှင်မြတ်သည် ထိုသူတို့၏ ပြုလုပ်မှုများကို အချည်းနှီးဖြစ်စေတော်မူ၏။
47|2|၂။	အကြင်သူတို့သည် ယုံကြည်ခြင်းတရားရှိ၏၊ သုစရိုက်ကောင်းမှုပွားများ၏၊ တမန်တော်မိုဟမ္မဒ်အား ချပေးသနား တော်မူသောကျမ်းတော်ကိုလည်း ယုံကြည်အ့ံ၊ (ထိုကျမ်းတော်သည် သူတို့၏အသက်သခင်ကျေးဇူးရှင်ကြီးထံမှ သစ္စာတရားကျမ်းတော်တည်း၊) အရှင်မြတ်သည် ထိုသူတို့၏ အကုသိုလ်အညစ်အကြေးများကို ဆေးကြောပစ် တော်မူပြီ၊ သူတို့၏ အခြေအနေကို တိုးပွားသာယာစေတော်မူ၏။
47|3|၃။	ယင်းသို့ဖြစ်ရခြင်းမှာ မယုံကြည်သူတို့သည် မိစ္ဆာတရားသည် တပ်မက်၍ ယုံကြည်သူတို့သည် မိမိတို့အသက် သခင်ကျေးဇူးရှင်ကြီးထံမှ ကျရောက်လာသောသမ္မာတရားတော်ကို မြတ်နိုးလိုက်နာကြသောကြောင့်တည်း၊ အလ္လာဟ်အရှင်မြတ်သည် လူသားတို့အဖို့ ဥပမာဥပမေယျများကို ဆောင်တော်မူ၏။
47|4|၄။	အို-ယုံကြည်သူအပေါင်းတို့၊ သင်တို့သည် မိစ္ဆာဒိဋ္ဌိတို့ကို စစ်မြေပြင်၌ တွေ့သောအခါ သူတို့၏လည်ကိုခုတ်ပိုင်း သတ်ဖြတ်ကြလော့၊ ထို့နောက်သူတို့ကို ဖရိုဖရဲပြေးစေပြီးသောအခါ ကြွင်းကျန်ရစ်သောသူတို့ကို ကောင်းစွာ ချုပ်နှောင်ထားကြလော့၊ စစ်ပြီးမှသာလျှင် သူတို့ကို လျှော်ကြေးယူ၍သော်လည်းကောင်း၊ မယူပဲ သနား၍သော် လည်းကောင်း၊ လွှတ်နိုင်ကြ၏၊ ဤညွှန်ကြားချက်သည် ပညတ်တော်တည်း၊ အလ္လာဟ်အရှင်မြတ်အလိုတော် ရှိပါလျှင် အရှင်မြတ်သည် သူတို့ကို မုချဧကန်အပြစ်ဒဏ်ပေးနိုင်စွမ်းတော်မူ၏၊ သို့သော် သင်တို့အား စစ်မက် တိုက်ခိုက်ရန် ပညတ်တော်မူခြင်းအကြောင်းရင်းကား သင်တို့အနက် အချို့သောသူတို့ကို အချို့သောသူတို့အား ဖြင့် စုံစမ်းတော်မူဖို့ရာဖြစ်၏၊ အကြင်သူတို့သည် အရှင်မြတ်၏ လမ်းတော်၌ သတ်ဖြတ်ခြင်းခံရကြအ့ံ၊ အရှင် မြတ်သည် သူတို့၏စွန့်စားမှုကို ဆုံးရှုံးစေတော်မူသည်မဟုတ်ချေ။
47|5|၅။	အရှင်မြတ်သည် သူတို့ကို လမ်းညွှန်တော်မူမည်၊ သူတို့၏အခြေအနေကို တိုးပွားကောင်းမွန်လာစေတော်မူမည်။
47|6|၆။	ထို့အပြင်ကြေငြားထားတော်မူသည့်နိဗ္ဗာန်ဥယျာဉ်တော်အတွင်းသို့ သူတို့ကို ဝင်စေတော်မူလိမ့်မည်။
47|7|၇။	အို-ယုံကြည်သူအပေါင်းတို့၊ သင်တို့သည် အလ္လာဟ်အရှင်မြတ်ကို ကူညီထောက်ပ့ံလျှင် အရှင်မြတ်ကလည်း သင်တို့ကို မစတော်မူလိမ့်မည်၊ သင်တို့၏ ခြေကုပ်ကို မြဲမြံစေတော်မူလိမ့်မည်။
47|8|၈။	သို့သော်အကြင်သူတို့သည် မယုံကြည်ကြအ့ံ၊ ထိုသူတို့အဖို့ငှာ ပျက်စီးဆုံးရှုံးခြင်းသာရှိ၏၊ အရှင်မြတ်သည် သူတို့၏ ကြိုးပမ်းမှုကို အချည်းနှီးဖြစ်စေတော်မူလိမ့်မည်။
47|9|၉။	ယင်းသို့ဖြစ်ရခြင်းမှာ သူတို့သည် အလ္လာဟ်အရှင်မြတ်၏ ကျမ်းတော်ကို မုန်းတီးသောကြောင့်တည်း၊ ထို့ကြောင့် အရှင်မြတ်သည် သူတို့၏ ပြုကျင့်မှုများကို အကျိုးမဲ့ဖြစ်စေတော်မူ၏။
47|10|၁ဝ။	သူတို့သည် မဟာပထဝီမြေပေါ်တွင် လည်ပတ်၍ သူတို့ထက် ရှေးကျသောမိစ္ဆာဒိဋ္ဌိတို့သည် ၎င်းတို့၏ဘဝဇာတ် ကို မည်သို့သိမ်းသွားကြသည်ကို မကြည့်ရှုကြသလော၊ အလ္လာဟ်အရှင်မြတ်သည် ထိုလူဟောင်းတို့အားပျက်စီး ခြင်းမကပျက်စီးစေတော်မူလေ၏၊ အယူမှားသူတို့သည် ယင်းကဲ့သို့ပျက်စီးဆုံးရှုံးရမည်သာတည်း။
47|11|၁၁။	သို့ဖြစ်ရခြင်းမှာ အလ္လာဟ်အရှင်မြတ်သည် ယုံကြည်သူတို့ကို အထူးကြည့်ရှုထောက်ပံ့တော်မူ၍ မယုံကြည်သူ တို့၌မူကား စောင့်ရှောက်မည့်သူမရှိခြင်းကြောင့်ဖြစ်၏။
47|12|၁၂။	မုချဧကန်အလ္လာဟ်အရှင်မြတ်သည် ယုံကြည်၍ ကုသိုလ်ကောင်းမှုပြုကျင့်သူတို့အား မြစ်ချောင်းအယဉ်အထွေထွေ စီးဆင်းလျက်ရှိသောနိဗ္ဗာန်ဥယျာဉ်တော်များအတွင်းသို့ ဝင်စေတော်မူလိမ့်မည်၊ မိစ္ဆာအယူဝါဒကို စွဲလမ်းသော သူတို့မှာမူကား လောကီစည်းစိမ်၌ မြူးထူးလျက် တိရိစ္ဆာန်များကျင့်သကဲ့သို့ ကျင့်ကြံသဖြင့် အဝီစိငရဲမီးထဲတွင် နေထိုင်ကြရလိမ့်မည်။
47|13|၁၃။	အို-တမန်တော်၊ သင့်ကို မောင်းထုတ်လိုက်သောနယ်ပယ်ထက်သာလွန်ကြီးမားတောင့်တင်းသောမြို့ရွာနယ်ပယ် မြောက်မြားစွာကို ငါဖျက်ဆီးတော်မူလေပြီ၊ ထိုမြို့များကို ကာကွယ်စောင့်ရှောက်မည့်သူမရှိချေ။
47|14|၁၄။	မိမိ၏ အရှင်သခင်အထံတော်မှ ထင်ရှားသောသက်သေသာဓကတော်ကို လိုက်နာသူသည် မတရားမှုကို နှစ်သက် သူထက်သော်လည်းကောင်း၊ တဏှာရာဂနောက်သို့ တကောက်ကောက်လိုက်သူထက် သော်လည်းကောင်း၊ သာလွန်ကောင်းမွန်သည်မဟုတ်လော။
47|15|၁၅။	အရှင်မြတ်၏ အမှုတော်ကို ထမ်းဆောင်သောသူတို့အား ပေးသနားတော်မူမည်ဟု ကတိထားတော်မူသောဥယျာဉ် တော်၏ ဥပမာကား ဤသို့ဖြစ်၏၊ ထိုဥယျာဉ်တော်၌ မညစ်ပတ်စင်ကြယ်သောရေ စီးဆင်းနေသည့်မြစ်ချောာင်း များ၊ အနံ့အရသာလုံးဝမပျက်သောနို့ရည်စီးဆင်းနေသည့်မြစ်ချောင်းများရှိကြ၏၊ သောက်စားသူတို့အလွန်နှစ် သက်ဖွယ်ရာဖြစ်သော အရက်စီးဆင်းနေသည့်မြစ်ချောင်းများ၊ ကြည်လင်သောပျားရည်အစစ်စီးဆင်းနေသည့် မြစ်ချောင်းများလည်းရှိကြ၏၊ ထိုဥယျာဉ်တော်၌ နိဗ္ဗာန်သားတို့အတွက် သစ်သီးသစ်ဥအမျိုးမျိုးရှိ၏၊ ထို့အပြင် သူတို့၏ အသက်သခင်ကျေးဇူးရှင်ကြီး၏ အပြစ်လွှတ်တော်မူခြင်းလည်းရှိ၏၊ ဤကဲ့သို့ပြောမဆုံးနိုင်သောချမ်းသာ သုခကို စံစားရသူတို့သည် ငရဲမီးတွင် အစဉ်ခံစားရသူတို့နှင့် ထပ်တူထပ်မျှဖြစ်ကြသလော၊ ငရဲသားတို့သည် မိမိတို့အူသိမ်အူမအားလုံးကို အပိုင်းပိုင်းအစစကြေမွစေသော ပွက်ပွက်ဆူသည့်ရေပူကို သောက်မျိုရလိမ့်မည်။
47|16|၁၆။	အို-တမန်တော်၊ ထိုသူတို့အနက် အချို့တို့သည် သင်၏ဒေသနာတရားတော်ကို နာကြပြီးလျှင် သင့်ထံမှ ထွက်သွားသောအခါ သူတို့သည် ဝိဇ္ဇာအလင်းရောင်ရရှိသူတို့အား အချင်းတို့၊ သူသည် ယခုမည်သည့်အကြောင်း ကို ဟောပြောသနည်းဟု ဆိုကြ၏၊ ယင်းသူတို့သည် မိမိတို့၏ စိတ်နှလုံးကို အလ္လာဟ်အရှင်မြတ်တံဆိပ်ခတ်နှိပ် ထားတော်မူခြင်းခံရ၍ မိမိတို့၏ တဏှာရာဂနောက်သို့ လိုက်သောသူများဖြစ်ကြ၏။
47|17|၁၇။	အကြင်သူတို့သည် လမ်းမှန်ကို လိုက်ကြအ့ံ၊ အရှင်မြတ်သည် ထိုသူတို့အား လမ်းမှန်ကို ပိုမိုညွှန်ပြတော်မူ၍ မကောင်းမှုမှ ကာကွယ်စောင့်ရှောက်တော်မူ၏။
47|18|၁၈။	ဤမိစ္ဆာဒိဋ္ဌိတို့သည် မိမိတို့အပေါ်၌ ရုတ်တရက်ရှောင်တခင်ကျရောက်လာမည့်အချိန်တော်ကြီးမှတပါး အဘယ် အရာကို စောင့်ဆိုင်းနေကြသနည်း၊ သို့သော်ထိုနေ့တော်ကြီး၏ ပုဗ္ဗနိမိတ်တို့သည် ထင်လာပြီး ထိုနေ့တော်ကြီး သည် သူတို့အပေါ်သို့ ဆိုက်ရောက်လာသောအခါ တရားတော်သည် သူတို့အား မည်သို့အကျိုးပေးနိုင်မည်နည်း။
47|19|၁၉။	အေ-တမန်တော်၊ အလ္လာဟ်အရှင်မြတ်မှတပါး အခြားအရှင်သခင်မရှိကြောင်းကို သိလော့၊ သင်၏ အပြစ်နှင့် ယုံကြည်သူယောက်ျားမိန်းမတို့၏ အပြစ်များကို ခွင့်လွှတ်တော်မူရန် တောင်းပန်လော့၊ အလ္လာဟ်အရှင်မြတ်သည် သင်တို့၏ ထကြွလှုပ်ရှားရာဌာနေ၊ သင်တို့လဲလျောင်းအပန်းဖြေရာဌာန၊ နှစ်ဌာနစလုံးကို အကြွင်းမဲ့သိမြင်တော် မူ၏။
47|20|၂ဝ။	ယုံကြည်ခြင်းရှိသူများက ကုရ်အာန်ကျမ်းတော်၏ စူရာဟ်တစ်ပါးကို ချပေးသနားတော်မူပါလျှင် ကောင်းလေစွဟု ဆိုကြ၏၊ သို့သော်အဓိပ္ပါယ်ရှင်းလင်းသောစူရာဟ်တစ်စောင်ကို ချပေးတော်မူ၍ ထိုစူရာဟ်တွင် စစ်ရေးစစ်ရာ အကြောင်းဖော်ပြသောအခါ စိတ်နှစ်ခွရောဂါစွဲကပ်နေသောသူတို့သည် သေမည့်ဆဲဆဲအခါ၌ ပြင်းပြစွာမိန်းမော တွေဝေသူကြည့်သကဲ့သို့ သင်တမန်တော်ကို ကြည့်ကြသည်ကို သင်မြင်ရလိမ့်မည်၊ ထို့ကြောင့်သူတို့ပျက်စီးရာ သည်သာတည်း။
47|21|၂၁။	အမိန့်တော်နာခံခြင်း၊ သာယာနာပျော်ဖွယ်သောစကားကို ဆိုခြင်းသည် မင်္ဂလာဖြစ်၏၊ အမှုတစ်ခုကို ဆုံးဖြတ်ပြီး သောအခါ သူတို့သည် အရှင်မြတ်အား သစ္စာရှိလျက် သူတို့အတွက် ကောင်း၏။
47|22|၂၂။	အို-သစ္စာကင်းမဲ့သောစိတ်နှစ်ခွရှိသူအပေါင်းတို့၊ သင်တို့အား စိုးပိုင်အုပ်စိုးခြင်းအခွင့်အာဏာပေးသနားတော် မူလျှင်၊ သင်တို့သည် ကမ္ဘာမြေပြင်ဝယ် ဒုစရိုက်မကောင်းမှုပြုကြမည်မဟုတ်လော၊ မိမိတို့ဆွေမျိုးရင်းခြာတို့နှင့် ဆက်ဆံပေါင်းသင်းခြင်းကို ဖြတ်တောက်ကြမည်မဟုတ်လော။
47|23|၂၃။	ဤလူအမျိုးအစားကို အလ္လာဟ်အရှင်မြတ်ကျိန်ဆဲတော်မူ၏၊ ထို့ကြောင့်အရှင်မြတ်သည် သူတို့အား နားပင်း မျက်မမြင်ဖြစ်စေတော်မူ၏။း
47|24|၂၄။	ထို့ကြောင့်ဤသူများသည် ကျမ်းမြတ်ကုရ်အာန်ကို ကမ္မဋ္ဌာန်းရှုကြသည်မဟုတ်လော၊ သို့မဟုတ် သူတို့၏စိတ် နှလုံးများပေါ်တွင် သော့ခပ်ထားခြင်းရှိသလော။
47|25|၂၅။	မှတ်သားကြလော့၊ အကြင်သူတို့သည် သူတို့အား လမ်းညွှန်ထင်ရှားစေတော်မူပြီးသည့်နောက် ကျောပေးသွား ကြအ့ံ၊ ထိုသူတို့အား ရှိုင်တန်မာရ်နတ်သည် ဖျားယောင်းသွေးဆောင်ပြီး အရှင်မြတ်သည် သူတို့အား လွတ်လပ် စွာမှားခွင့်ပေးတော်မူ၏။
47|26|၂၆။	ဤသို့ဖြစ်ရခြင်းအကြောင်းမူကား သူတို့သည် အလ္လာဟ်အရှင်မြတ်ချပေးတော်မူသောတရားတော်ကို မနှစ်သက် မုန်းတီးသူတို့အား ကိစ္စအချို့အဝက်တွင် ငါတို့သည် သင်တို့စကားကို နားထောင်မည်ဟု ဆိုကြသောကြောင့် ဖြစ်၏၊ သို့သော်အလ္လာဟ်အရှင်မြတ်သည် သူတို့၏ လျှို့ဝှက်ပြောဆိုခြင်းကို အကြွင်းမဲ့သိတော်မူ၏။
47|27|၂၇။	ကောင်းကင်တမန်တို့သည် သူတို့၏အသက်ကို နှုတ်ယူ၍ မျက်နှာနှင့်ကျောကို ရိုက်နှက်သောအခါ သူတို့သည် မည်သို့ဖြစ်မည်နည်း။
47|28|၂၈။	ဤသို့ဖြစ်ရခြင်းအကြောင်းကား သူတို့သည် အလ္လာဟ်အရှင်မြတ်အမျက်ရှတော်မူသောလမ်းမှားကို လိုက်ပြီးလျှင် အရှင်မြတ်နှစ်သက်တော်မူရာကို မုန်းတီးကြသောကြောင့်ဖြစ်၏၊ ထို့ကြောင့်အရှင်မြတ်သည် သူတို့ပြုမူသမျှ အားလုံးကို အချည်းနှီးဖြစ်စေတော်မူ၏။
47|29|၂၉။	သို့မဟုတ် စိတ်နှစ်ခွရောဂါဖိစီးသူတို့က အလ္လာဟ်အရှင်မြတ်သည် ၎င်းတို့၏ လျှို့ဝှက်သောမုန်းတီးမှုများကို ထင်ရှားစေတော်မူမည်မဟုတ်ဟူ၍ တွေးထင်ကြသလော။
47|30|၃ဝ။	ငါသည် အလိုတော်ရှိလျှင် ထိုသူတို့ကို သင်တမန်တော်အား ပြစွမ်းနိုင်တော်မူ၏၊ ထိုအခါသင်သည် သူတို့ကို ၎င်းတို့၏ မျက်နှာထားကို မြင်ရခြင်းဖြင့် အမှန်ပင်သိနိုင်လိမ့်မည်၊ သင်သည် သူတို့ကို ၎င်းတို့၏သံနေသံထား အားဖြင့် ခွဲခြားသိနိုင်သိနိုင်လိမ့်မည်၊ မုချဧကန်အလ္လာဟ်အရှင်မြတ်သည် သင်တို့ပြုမူသမျှများကို အကြွင်းမဲ့ သိတော်မူ၏။
47|31|၃၁။	အေ-ယုံကြည်သူအပေါင်းသူတော်ကောင်းတို့၊ သင်တို့အနက် မည်သူသည် ငါ၏ လမ်းတော်ဝယ်အစွမ်းကုန် ကြိုးစားအားထုတ်တည်တ့ံခိုင်မြဲသည်ကို သိတော်မူသည့်တိုင်အောင် ငါသည် သင်တို့ကို စုံစမ်းတော်မူမည်၊ သင်တို့၏ စွမ်းရည်သတ္တိကိုလည်း စုံစမ်းတော်မူမည်။
47|32|၃၂။	မှတ်သားကြလော့၊ လမ်းညွန်တရားတော်ထွန်းလင်းတောက်ပပြီးသည့်နောက် ယုံကြည်မှုတရားမရှိပဲ အလ္လာဟ် အရှင်မြတ်၏ လမ်းတော်မှ လှည့်ထွက်သွားပြီးလျှင် တမန်တော်ကို ဆန့်ကျင်ခုခံသောသူတို့သည် အရှင်မြတ်အား တစ်စုံတစ်ရာမျှဆုံးရှုံးနစ်နာစေသည်မဟုတ်ချေ၊ အရှင်မြတ်သည် ထိုသူတို့၏ ပြုကျင့်မှုများကို အကျိုးမဲ့အချည်းနှီး ဖြစ်စေတော်မူလိမ့်မည်။
47|33|၃၃။	အို-ယုံကြည်သူအပေါင်းသူတော်ကောင်းတို့၊ အလ္လာဟ်အရှင်မြတ်နှင့် အရှင်မြတ်၏ တမန်တော်ကို နာခံကြလော့၊ သင်တို့၏ ပြုကျင့်မှုများကို အကျိုးမဲ့မဖြစ်စေကြလင့်။
47|34|၃၄။	မှတ်သားကြလော့၊ အကြင်သူတို့သည် မယုံကြည်သူဖြစ်ကြ၏၊ အလ္လာဟ်အရှင်မြတ်၏ လမ်းတော်မှ လှည့်သွား ကြ၏၊ မိစ္ဆာအယူဝါဒ၌ အသက်ကုန်ဆုံးကြ၏၊ ထိုသူတို့အား အလ္လာဟ်အရှင်မြတ်သည် မုချဧကန်အပြစ်လွှတ် တော်မူမည်မဟုတ်ချေ။
47|35|၃၅။	အို-ယုံကြည်သူတို့ သင်တို့သည် စစ်ရေးသာမည့်အခါ တွန့်ဆုတ်၍ ရန်သူတို့ထံ စစ်မက်ပြေအေးကြောင်းကို မတောင်းဆိုကြလင့်၊ အလ္လာဟ်အရှင်မြတ်သည် သင်တို့ဘက်တွင် ရှိတော်မူ၏၊ သင်တို့၏ မွန်မြတ်သောပြုကျင့်မှု များကို ဆုတော်လာဘ်တော်ချတော်မူရန် တွန့်တိုတော်မူမည်မဟုတ်ချေ။
47|36|၃၆။	ဤလောကီဘဝသည် ကစားပျော်ရွှင်စရာကဲ့သို့ အသိမ်အဖျင်းအနှစ်သာရကင်းမဲ့၏၊ သင်တို့သည် ဒုစရိုက် မကောင်းမှုကို ရှောင်လျက် အလ္လာဟ်အရှင်မြတ်သည် သင်တို့အား အကျိုးသုခပေးသနားတော်မူလတ့ံ၊ အရှင် မြတ်သည် သင်တို့အား သင်တို့၏ စည်းစိမ်ဥစ္စာများကို စွန့်ပစ်ရန် ပညတ်တော်မူသည်မဟုတ်ချေ။
47|37|၃၇။	အကယ်၍အလ္လာဟ်အရှင်မြတ်သည် သင်တို့အား သင်တို့၏စည်းစိမ်ဥစ္စာအားလုံးကို တောင်းတော်မူသည်ဖြစ်စေ၊ သို့တောင်းတော်မူရာ၌ အကျပ်အတည်းပြုတော်မူခဲ့သည်ဖြစ်စေ၊ ထိုအခါသင်တို့သည် မပေးရက်မကမ်းရက် ပြုကြလိမ့်မည်၊ အရှင်မြတ်သည် သင်တို့၏ မကောင်းသောစိတ်အားလုံးကို ထင်ရှားစေတော်မူလိမ့်မည်။
47|38|၃၈။	အေ-ကြားနာရသူတို့၊ သင်တို့သည် အလ္လာဟ်အရှင်မြတ်၏ လမ်းတော်တွင် ပေးကမ်းလှုဒါန်းရမည်ဟု ပညတ် တော်မူ၏၊ သင်တို့အနက် အချို့သောသူတို့သည် မလှုရက်စေးနဲသူတို့ဖြစ်ကြ၏၊ အကြင်သူတို့သည် မသုံးရက် မလှုရက်ပဲ စည်းစိမ်ဥစ္စာစုဆောင်းမြှုပ်နှံထားကြအ့ံ၊ ထိုသူတို့သည် စေးနဲခြင်းအားဖြင့် မိမိကိုယ်ကို နစ်နာစေသည် မျှသာဖြစ်၏၊ အလ္လာဟ်အရှင်မြတ်သည် ဥစ္စာပစ္စည်းကြွယ်ဝတော်မူလှ၏၊ သင်တို့သာ ဆင်းရဲကြ၏၊ သင်တို့သည် အလ္လာဟ်အရှင်မြတ်ကို မကိုးကွယ်ကျောပေးလျှင် အရှင်မြတ်သည် သင်တို့ကို ဖျက်ဆီး၍ သင်တို့အစား အခြားသူတို့ကို ဖန်ဆင်းတော်မူလိမ့်မည်၊ ထိုသူတို့သည် သင်တို့နှင့်တူကြမည်မဟုတ်ချေ။
48|1|၁။	အို-တမန်တော်၊ ငါသည် သင့်အား အလွန်ထင်ရှားသောအောင်နိုင်ခြင်းကို ပေးသနားတော်မူပြီ။
48|2|၂။	သို့ပေးသနားတော်မူသည်မှာ အလ္လာဟ်အရှင်မြတ်သည် သင့်အား သင်၏ အတိတ်အနာဂတ်အဖြစ်များကို ခွင့်လွှတ်တော်မူရန်၊ သင့်အား ချပေးသနားတော်မူသောကောင်းကြီးမင်္ဂလာတော်ကို စုံလင်စေတော်မူရန်၊ သင့်အား လမ်းသို့ ညွှန်တော်မူရန်အလို့ငှာဖြစ်၏။
48|3|၃။	အလ္လာဟ်အရှင်မြတ်သည် သင့်အား အင်အားကြီးမားသောစောင်မခြင်းဖြင့် မစတော်မူရန် အလို့ငှာဖြစ်၏။
48|4|၄။	အရှင်မြတ်သည် ယုံကြည်သူတို့၏ စိတ်နှလုံးအတွင်း၌ အားရငြိမ်သက်ခြင်းသဘောကို ထည့်သွင်းပေးသနား တော်မူ၏၊ သို့ပေးတော်မူခြင်းကား သူတို့၏ ယုံကြည်ခြင်းတရားကြီးမားလာစေရန်အလို့ငှာဖြစ်၏၊ အလ္လာဟ် အရှင်မြတ်သည် မိုးကောင်းကင်နှင့် ကမ္ဘာမြေကြီးဗိုလ်ခြေတို့၏ သခင်၊ သဗ္ဗညုတဉာာဏ်တော်ရှင်ဖြစ်တော်မူ၏။
48|5|၅။	ယုံကြည်သောယောက်ျားမိန်းမတို့ကို နိဗ္ဗာန်ဥယျာဉ်တော်များအတွင်း သွတ်သွင်းချီးမြှင့်တော်မူရနန် အလို့ငှာလည်း ဖြစ်၏၊ ထိုဥယျာဉ်တော်များအောက်၌ မြစ်ချောင်းအယဉ်အထွေထွေစီးဆင်းလျက်ရှိ၏၊ ထိုဥယျာဉ်တော်များ၌ သူတို့သည် အစဉ်စံစားရလိမ့်မည်၊ အလ္လာဟ်အရှင်မြတ်သည် သူတို့၏အပြစ်များကိုလည်း ခွင့်လွှတ်တော်မူလိမ့် မည်၊ ဤဆုတော်တို့သည်ကား အလ္လာဟ်အရှင်မြတ်ရှေ့တော်ဝယ် အမြင့်မြတ်ဆုံးသောအောင်ဆုမင်္ဂလာတော် ကြီးဖြစ်၏။
48|6|၆။	ယုံကြည်ဟန်ဆောင်သူယောက်ျားမိန်းမတို့နှင့် ဆင်းတုများကို ကိုးကွယ်သူယောက်ျားမိန်းမတို့ကို အပြစ်ဒဏ်ခတ် ရန် အလို့ငှာလည်းဖြစ်၏၊ သူတို့သည် အလ္လာဟ်အရှင်မြတ်အပေါ်တွင် အထင်အမြင်မှောက်မှားကြ၏၊ သူတို့ အတွက် ဆင်းရဲဒုက္ခကြီးရှိ၏၊ အလ္လာဟ်အရှင်မြတ်သည် သူတို့ကို အမျက်ရှတော်မူ၍ ကျိန်ဆဲတော်မူပြီ၊ သူ တို့အတွက် အဝီစိငရဲကို အသင့်ထားတော်မူ၏၊ ဤငရဲသည် အလွန်ဆိုးဝါးသောခရီးဆုံးတည်း။
48|7|၇။	အလ္လာဟ်အရှင်မြတ်သည် မိုးကောင်းကင်နှင့် ကမ္ဘာမြေကြီးဗိုလ်ခြေအပေါင်းတို့ကို စိုးပိုင်တော်မူ၏၊ အနန္တ တန်ခိုးတော်သခင်၊ သဗ္ဗညုတဉာာဏ်တော်ရှင်ဖြစ်တော်မူ၏။
48|8|၈။	မှတ်သားလော့၊ အေ-တမန်တော်၊ ငါသည် သင့်ကို သက်သေတော်အဖြစ်ဖြင့်သော်လည်းကောင်း၊ ဝမ်းမြောက် ဖွယ်သတင်းကောင်းကို ပေးကြားရန်သော်လည်းကောင်း၊ အပြစ်ဒဏ်တော်အကြောင်းသတိပေးရန်သော် လည်းကောင်း စေလွှတ်တော်မူ၏။
48|9|၉။	သို့စေလွှတ်တော်မူသည်မှာ သင်လူသားတို့သည် အလ္လာဟ်အရှင်မြတ်နှင့် အရှင်မြတ်၏ တမန်တော်ကို ယုံကြည် ကြစေရန် အရှင်မြတ်သည် သိဒ္ဓိတင်၍ ရိုသေကိုင်းရှိုင်းကြစေရန်၊ အရှင်မြတ် ကျေးဇူးတော်ဂုဏ်တော်ကို နေ့ညဉ့်မခြားချီးမွမ်းစေရန် အလို့ငှာဖြစ်၏။
48|10|၁ဝ။	အို-တမန်တော်၊ မဖောက်မပြန်အမှုတော်ကို ထမ်းရွက်ပါမည်ဟု သင့်ထံ သစ္စာခံယူကြသောသူတို့သည် အရှင် မြတ်ထံ သစ္စာခံယူသူများပင်ဖြစ်ကြ၏၊ အလ္လာဟ်အရှင်မြတ်၏ လက်တော်သည် သူတို့၏လက်ပေါ်၌ ထပ်လျက် ရှိ၏၊ အကြင်သူသည် သစ္စာကတိဖျက်အ့ံ၊ ထိုသူသည် မိမိဝိညာဉ်ကို နစ်နာစေဖို့ရာ ကတိဖျက်သည်သာမည်၏၊ အကြင်သူသည် အရှင်မြတ်အပေါ်၌ ကတိသစ္စာစောင့်အ့ံ၊ ထိုသူကို အလ္လာဟ်အရှင်မြတ်သည် ကြီးမြတ်သော အောင်ဆုမင်္ဂလာတော်နှင့် ချီးမြှင့်တော်မူလိမ့်မည်။
48|11|၁၁။	အို-တမန်တော်၊ နောက်ချန်နေရစ်သောအာရဗ်လူမျိုးကျေးတောသားတို့သည် သင့်အား ဤသို့ပြောဆိုကြလတ့ံ၊ အို-သခင်၊ အကျွနု်ပ်တို့သည် မိမိတို့အလုပ်အကိုင်နှင့် အိမ်ထောင်အမှုအခင်းများကြောင့် မအားမလပ်ပါ၊ ထို့ကြောင့် အကျွန်ုပ်တို့ကို အပြစ်လွှတ်ရန် ဆုတောင်းတော်မူပါ၊ သူတို့၏ စိတ်နှလုံးတွင် မရှိသောအရာကို အပြစ်ခွင့်လွှတ်ရန် ဆုတောင်းတော်မူပါ၊ သူတို့၏ စိတ်နှလုံးတွင် မရှိသောအရာကို သူတို့၏နှုတ်က ဆို၏၊ အေ-တမန်တော်၊ ဟောပြောလော့၊ ဟယ်-အချင်းတို့၊ အလ္လာဟ်အရှင်မြတ်သည် သင်တို့ကို နစ်နာဆုံးရှုံးစေ ရန်သော်လည်းကောင်း အလိုတော်ရှိပါလျှင် အဘယ်သူသည် အရှင်မြတ်ကို တားဆီးနိုင်မည်နည်း၊ မတားဆီး နိုင်ချေ၊ အလ္လာဟ်အရှင်မြတ်သည် သင်တို့ပြုလုပ်သမျှတို့ကို အကြွင်းမဲ့သိတော်မူပါ၏။
48|12|၁၂။	အမှန်မှာ သင်တို့က တမန်တော်နှင့် ယုံကြည်သူတို့သည် ၎င်းတို့၏ အသင်းသားများထံ ပြန်လာတော့မည် မဟုတ်ဟု ထင်မှတ်ကြ၏၊ ဤသို့တွေးတောခြင်းသည် မှန်ကန်လျှောက်ပတ်သည်ဟု သင်တို့ယူဆကြ၏၊ မ လျောက်ပတ်ချေ၊ အလွန်ဆိုးဝါးသောအယူအဆသာဖြစ်၏၊ သင်တို့သည် အနှစ်မရှိ၊ ယုတ်မာသောသူတို့သာ ဖြစ်ကြ၏။
48|13|၁၃။	အကြင်သူတို့သည် အလ္လာဟ်အရှင်မြတ်နှင့် အရှင်မြတ်၏ တမန်တော်ကို မယုံကြည်ကြအ့ံ၊ ထိုမိစ္ဆာဒိဋ္ဌိများ အတွက် ငါသည် မီးတောက်မီးလျှံကို အသင့်စီရင်ထားတော်မူ၏။
48|14|၁၄။	အလ္လာဟ်အရှင်မြတ်သည် မိုးကောင်းကင်နှင့် ကမ္ဘာမြေကြီးကို စိုးပိုင်တော်မူ၏၊ အပြစ်လွှတ်တော်မူလိုသောသူကို အပြစ်လွှတ်တော်မူ၏၊ အပြစ်ဒဏ်ခတ်လိုတော်မူသောသူကို ဒဏ်ခတ်တော်မူ၏၊ အလ္လာဟ်အရှင်မြတ်သည် အဖန်တလဲလဲအပြစ်လွှတ်တော်မူသောသခင်၊ အနန္တကောင်းကြီးမင်္ဂလာတော်အရှင်ဖြစ်တော်မူ၏။
48|15|၁၅။	အို-တမန်တော်၊ သင်သည် သုံ့လက်ရပစ္စည်းများကို သိမ်းပိုက်ရရှိမည့်စစ်မြေပြင်သို့ ချီတက်သောအခါ နောက် ချန်ရစ်သောသူတို့က အကျွနု်ပ်တို့လည်း လိုက်ပါရစေဟု သင့်အား ပြောဆိုကြလတ့ံ၊ သို့သော်ဤသူများသည် အလ္လာဟ်အရှင်မြတ်၏ ဗျာဒိတ်တော်ကို ပြုပြင်ပြောင်းလဲလိုသောဆန္ဒရှိသူများဖြစ်ကြ၏၊ အေ-မိုဟမ္မဒ်၊ သူတို့ အား အချင်းတို့၊ မလိုက်ကြလင့်၊ အရှင်မြတ်သည် ငါ့အား ယင်းသို့တင်ကြိုဗျာဒိတ်ပေးထားတော်မူ၏၊ ဟောပြော လော့၊ ထိုအခါသူတို့က အို-သခင်၊ သင်သည် အကျွနု်ပ်တို့ကို မနာလိုမုန်းထားပါ၏ဟု ဆိုကြလတ့ံ၊ သင်သည် မနာလိုဝန်တိုသည်မဟုတ်ချေ၊ သူတို့သည် အသိအလိမ္မာခေါင်းပါးသူများဖြစ်ကြ၏။
48|16|၁၆။	အို-တမန်တော်၊ နောက်ချန်ရစ်သောအာရဗ်ကျေးတောသားတို့အား ဤသို့ဟောပြောလော့၊ ဟယ်-အချင်းတို့၊ ခွန်အားဗလကြီးမားသောအသင်းသာတို့နှင့် ကြီးကျယ်စွာပြိုင်ဆိုင်တိုက်ခိုက်ရမည်ဖြစ်သောစစ်ရေးရှိသေး၏၊ ထိုစစ်ရေးတွင် သင်တို့ကို ဆင့်ခေါ်ရလိမ့်မည်၊ သင်တို့သည် ထိုစစ်ရေးတွင် ရန်သူတို့လက်နက်ချသည့်တိုင်အောင် ပြိုင်ဆိုင်တိုက်ခိုက်ကြရမည်၊ ထိုအခါသင်တို့သည် အမိန့်ကို နာခံနားထောင်လျှင် အလ္လာဟ်အရှင်မြတ်သည် သင်တို့အား ထွဋ်မြတ်သောအောင်ဆုမင်္ဂလာကြီးကို ပေးတော်မူအ့ံ၊ သို့သော်သင်တို့သည် အထက်က ပြုကျင့် သည့်နည်းအတိုင်း အမိန့်မနာခံ ကျောပေးသွားကြလျှင် အလ္လာဟ်အရှင်မြတ်သည် အလွန်ပြင်းပြနာကျယ်ဖွယ် သောအပြစ်ဒဏ်ကို ခတ်တော်မူလိမ့်မည်။
48|17|၁၇။	မျက်စိကန်းသူ၊ ခြေဆွံ့သူ၊ နာနေသူတို့သည် စစ်တိုက်ရန်မလိုက်ကြလျှင် သူတို့၌ အပြစ်မထိုက်ချေ၊ အကြင်သူ သည် အလ္လာဟ်အရှင်မြတ်နှင့် အရှင်မြတ်၏ တမန်တော်တို့ကို နာခံနားထောင်လျှင် ထိုသူအား အရှင်မြတ်သည် မြစ်ရေအထွေထွေစီးဆင်းလျက်ရှိသော ဥယျာဉ်တော်ကြီးများအတွင်းသို့ သွတ်သွင်းတော်မူလတ့ံ၊ သို့သော် အမိန့်တော်ကို မနာခံထွက်ပြေးသူတို့မူကား အလ္လာဟ်အရှင်မြတ်သည် အလွန်ပြင်းပြနာကျင်ဖွယ်သောအပြစ်ဒဏ် ကို တပ်ရိုက်စီရင်တော်မူလိမ့်မည်။
48|18|၁၈။	ယုံကြည်သူတို့သည် သစ်ပင်အောက်တွင် သင့်ထံ အမှုတော်ကို မဖောက်မပြန်ထမ်းရွက်ပါမည်ဟု သစ္စာခံယူသော အခါ အလ္လာဟ်အရှင်မြတ်သည် သူတို့ကို နှစ်ထောင်းအားရတော်မူ၏၊ အရှင်မြတ်သည် သူတို့၏စိတ်နှလုံးအတွင်း ရှိသမျှကို အကြွင်းမဲ့သိမြင်တော်မူ၏၊ အရှင်မြတ်သည် သူတို့အပေါ်သို့ တည်ကြည်ငြိမ်ဝပ်ခြင်းချပေးသနား တော်မူ၏၊ စစ်အောင်နိုင်သောအခြေအနေတည်းဟူသောဆုတော်ကို ပေးသနားတော်မူ၏။
48|19|၁၉။	ထိုစစ်သည်တော်များသည် များစွာသောသု့ံလက်ရပစ္စည်းများကို သိမ်းယူရရှိကြလတ့ံ၊ အလ္လာဟ်အရှင်မြတ်သည် အနန္တတန်ခိုးတော်သခင်၊ သဗ္ဗညုတဉာာဏ်တော်ရှင်ဖြစ်တော်မူ၏။
48|20|၂ဝ။	အို-ယုံကြည်သူအပေါင်းတို့၊ သင်တို့သည် စစ်အောင်မြင်၍ များစွာသောသုံ့လက်ရပစ္စည်းများကို သိမ်းယူရရှိ လိမ့်မည်ဟု အလ္လာဟ်အရှင်မြတ်တင်ကြိုကတိဗျာဒိတ်ခတ်နှိပ်ထားတော်မူ၏၊ ရန်သူတို့လက်သည် သင်တို့အပေါ် သို့ မရောက်နိုင်အောင် ကာဆီးထားတော်မူ၏၊ ယင်းသို့ပြုတော်မူခြင်းကား ယုံကြည်သူတို့အဖို့အရာ သက်သေ သာဓကတော်တစ်ပါးဖြစ်စေရန်အလို့ငှာဖြစ်၏၊ ထို့အပြင်သင်တို့အား သမ္မာတရားတော်ကို ညွှန်ပြတော်မူရန် အလို့ငှာလည်းဖြစ်၏။
48|21|၂၁။	သင်တို့မရသေးသောအောင်မြင်မှုများကိုလည်း အရှင်မြတ်သည် သင်တို့အား ပေးသနားတော်မူလိမ့်မည်၊ အရှင် မြတ်သည် အရာရာကို ပြုစွမ်းနိုင်တော်မူ၏။
48|22|၂၂။	မယုံကြည်သူတို့သည် သင်တို့ကို စစ်တိုက်လျှင် သူတို့သည် စစ်မြေပြင်မှ ထွက်ပြေးကြလိမ့်မည်၊ ထို့နောက် သူတို့၌ စောင့်ရှောက်ကူညီသူရှိမည်မဟုတ်ချေ။
48|23|၂၃။	လွန်လေပြီးသောအတိတ်ကာလဝယ် အလ္လာဟ်အရှင်မြတ်၏ ပညတ်တရားတော်သည် တည်လေ၏၊ ထိုပညတ် တော်သည် မည်သည့်အခါမျှ တနည်းတဖုံပြောင်းလဲသည်ကို သင်တွေ့ရမည်မဟုတ်ချေ။
48|24|၂၄။	အလ္လာဟ်အရှင်မြတ်သည် သင်တို့အား သင်တို့၏ရန်သူများကို မက္ကာဟ်ချိုင့်ဝှမ်း၌ အောင်နိုင်စေတော်မူ၏၊ ထို့နောက်သင်တို့၏ လက်ကို ရန်သူတို့အပေါ်သို့ မရောက်အောင် တားဆီးထားတော်မူ၏၊ ရန်သူတို့လက်ကိုလည်း သင်တို့အပေါ်သို့ မရောက်အောင် ဆွဲထားတော်မူ၏၊ အရှင်မြတ်သည် သင်တို့ပြုကျင့်သမျှကို အကြွင်းမဲ့သိတော် မူ၏။
48|25|၂၅။	ဤလူများသည် ယုံကြည်ခြင်းတရားမရှိပဲ သင်တို့အား မြင့်မြတ်သောမကျူးလွန်အပ်သောဗလီဝတ်ကျောင်းတော် သို့ ဝင်၍ ဝတ်မတက်ရန် တားဆီးကန့်ကွက်ကြ၏၊ ထို့အပြင်သင်တို့ယူဆောင်လာသောပူဇော်သက္ကာရများကို လည်း ပူဇော်ရာဌာနသို့ မယူရန် ဟန့်တားကြ၏၊ ယင်းကဲ့သို့ရိုင်းပြစော်ကားမိုက်အားကြီးပါလျက် အလ္လာဟ် အရှင်မြတ်သည် ၎င်းတို့ကို လျင်မြန်စွာမတိုက်ခိုက်စေပဲ ဆိုင်းတွဲ့၍ ထားတော်မူ၏၊ သို့ဆိုင်းတွဲ့၍ ဖြန်ဖြေတော်မူ သည့်အကြောင်းရင်းမှာ မက္ကာဟ်မြို့တွင် တိတ်တဆိတ်လျှို့ဝှက်ယုံကြည်သူယောက်ျားမိန်းမတို့ကို ငဲ့ညှာခြင်း အားဖြင့် လတ်တလောတွေ့ကြံုရမည်ဖြစ်သောရန်ကို ဖြန်ဖြေကျေအေးစေတော်မူ၏၊ အို-တမန်တော်၊ အကယ်၍ မက္ကာဟ်မြို့တွင်း၌ ယုံကြည်သူယောက်ျားမိန်းမတို့သာ မရှိမူ ထိုမြို့ကို လျင်မြန်တိုက်ခိုက်ရန် သင့်အား ငါ ခွင့်ပြုတော်မူလိမ့်မည်၊ ယခုမှာ ယင်းကဲ့သို့ခွင့်ပြုတော်မမူခြင်းကား မြို့တွင်းရှိ တိတ်တဆိတ်တရားမှန်ရသူတို့ကို တိုက်ရာ သေချာစွာသင်မသိနိုင်ခြင်းကြောင့်တည်း၊ မကွဲမပြားထင်ယောင်ထင်မှားသတ်ဖြတ်မိငြားက သင့်အား မသိမှားယွင်းမိသောအပြစ်သင့်လိမ့်မည်ဖြစ်သောကြောင့် ရန်စကျေအေးစေတော်မူ၏၊ ယင်းအချက်တော်များကို ငါစီမံတော်မူသည်မှာ ငါ၏ ကောင်းကြီးမင်္ဂလာနိုင်ငံတော်တွင်းသို့ အလိုတော်ရှိသူတို့အား သွတ်သွင်းချီးမြှင့်တော် မူရန် အလို့ငှာဖြစ်၏၊ အကယ်၍မက္ကာဟ်မြို့တွင်း၌ မိစ္ဆာဒိဋ္ဌိတို့မှ သမ္မာတရားရှိသူတို့သီးခြားနေကြမူ မိစ္ဆာဒိဋ္ဌိ အားလုံးတို့ကိ သိမ်းရုံးကုန်စင်အောင် ပြင်းပြနာကျယ်ဖွယ်သောအပြစ်ဒဏ်ကို ငါတပ်ရိုက်စီရင်တော်မူလိမ့်မည်။
48|26|၂၆။	အစ္စလာမ်သာသနာတော်ကြီးမထွန်းလင်းမီ အမိုက်မောဟနှင့် မတရားစိတ်ထက်သန်ခြင်းတို့သည် သာသနာပလူ တို့အား ဖိစီးနှိပ်စက်လျက်ရှိ၏၊ ထိုအခါအလ္လာဟ်အရှင်မြတ်သည် မိမိ၏ တမန်တော်နှင့် ယုံကြည်သူအပေါင်း တို့စိတ်နှလုံးတွင် တည်ကြည်ငြိမ်သက်ခြင်းကို ချပေးသနားတော်မူ၏၊ ထို့အပြင်သူတို့အား သူတို့ကိုယ်ကို သူတို့ချုပ်တည်းရန် ပညတ်တော်မူ၏၊ အမှန်မှာ ထိုယုံကြည်သူတို့သည် ယင်းမြင့်မြတ်သောဆုလာဘ်နှင့် လွန်စွာထိုက်တန်သူများဖြစ်ကြ၏၊ စင်စစ်မှာ အရှင်မြတ်သည် အရာခပ်သိမ်းတို့ကို အကြွင်းမရှိသိတော်မူ၏။
48|27|၂၇။	အလ္လာဟ်အရှင်မြတ်သည် မိမိ၏ တမန်တော်မြင်ရသောပုဗ္ဗနိမိတ်ကို ပြည့်စုံစေတော်မူပြီး အရှင်မြတ်သည် အလိုတော်ရှိပါလျှင် သင်တို့သည် စိုးရိမ်ကြောင့်ကျခြင်းကင်းမဲ့စွာနှင့် မိမိတို့ဆံကို ရိတ်သိမ်း၍သော်လည်းကောင်း၊ ဖြတ်၍သော်လည်းကောင်း၊ ချမ်းချမ်းသာသာကအ်ဘာဗလီကျောင်းတော်ကြီးကို မုချဧကန်ဝင်ကြရလိမ့်မည်၊ အလ္လာဟ်အရှင်မြတ်သည် သင်တို့မသိမမြင်သောအရာကို သိမြင်တော်မူ၏၊ သင်တို့အား လုံးဝအောင်မြင်ခြင်းနှင့် အလွန်နီးကပ်သောရှေ့ပြေးအောင်ဆုမင်္ဂလာကို ပေးသနားတော်မူပြီ။
48|28|၂၈။	အလ္လာဟ်အရှင်မြတ်သည် မိမိ၏ တမန်တော်အား အဆုံးအမကျမ်းတော်၊ မှန်ကန်သောဘာသာအယူဝါဒတို့နှင့် တကွ စေလွှတ်တော်မူ၏၊ သို့စေလွှတ်တော်မူခြင်းမှာကား ဤဘာသာအယူဝါဒသည် အခြားဘာသာအယူဝါဒ အမျိုးမျိုးတို့ကို လွှမ်းမိုးစေရန် အလို့ငှာဖြစ်၏၊ အလ္လာဟ်အရှင်မြတ်သည် သက်သေတော်အဖြစ်ဖြင့် လုံလောက် တော်မူပြီ။
48|29|၂၉။	ရှင်မိုဟမ္မဒ်သည် အလ္လာဟ်အရှင်မြတ်၏ တမန်တော်စစ်စစ်ဖြစ်၏၊ သူနှင့်အတူတကွနေသောသာဝကတို့သည် မိစ္ဆာဒိဋ္ဌိတို့အပေါ်၌ ခက်ထန်၍ မိမိတို့အချင်းချင်းချင်ခင်ကြင်နာကြ၏၊ အေ-တမန်တော်၊ သင်သည် ထိုသာဝက တို့အား အလ္လာဟ်အရှင်မြတ်ကို ဦးညွှတ်ချ၍ ဝတ်ပြုနေသည်ကို မြင်ရ၏၊ သို့ဝတ်ပြုလျက် သူတို့သည် အရှင်မြတ်၏ ကောင်းကြီးမင်္ဂလာတော်နှင့် အားရနှစ်သက်ခြင်းရတနာတော်ကိုသာ ရှားမှီးကြ၏၊ သူတို့ကို ခွဲခြားသိနိုင်သောအမှတ်သည် ဦးညွှတ်ချသောကြောင့် သူတို့၏နဖူးတွင် ဖြစ်ပေါ်လာသည့်အမှတ်ဖြစ်၏၊ သောင်ရသ်ကျမ်းတွင်လည်း သူတို့ကို ယင်းသို့ရေးသားဖော်ပြထား၏၊ အင်ဂျီလ်ကျမ်းမှာလည်း ထိုနည်းအတူ ရေးသားပါရှိ၏၊ ထိုသူမြတ်တို့ကြီးပွားပုံကို ပမာဆိုသည်ရှိသော်လယ်ယာမြေကောင်းတွင် ကောင်းစွာစိုက်ပျိုး ထားသောကောက်ပင်နှင့်သဏ္ဍာန်တူ၏၊ ၎င်းကောက်ပင်သည် မြေမှ အညွှန့်အညှောက်ပေါက်ထွက်လာပြီးလျှင် ကြီးပြင်းခိုင်မာလာ၏၊ မြစ်ရင်းမှ အထက်သို့ အညွှန့်အညှောက်ရင့်သန်တည့်မတ်စွာထောင်တက်လာကြ၏၊ ယင်းသို့ရင့်သန်သောအားနှင့် တည့်မတ်စွာအညွန့်အညှောက်ထောင်တက်လာသည်များကို လယ်ရှင်တို့မြင်ရသော် လွန်စွာဝမ်းမြောက်ဝမ်းသာရှိ၏၊ ထို့အတူတမန်တော်မိုဟမ္မဒ်၏ သာဝကကြီးများသည် သာသနာတော်၌ တရွေ့ရွေ့ကြီးမားလာသည်ကို လယ်ရှင်ယောက်ျားနှင့်တူသောတမန်တော်သခင်မြင်ရသဖြင့် ဝမ်းမြောက်ဝမ်းသာ ရှိ၏၊ အလ္လာဟ်အရှင်မြတ်သည် ယင်းကဲ့သို့ယုံကြည်သူတို့ကို တစ်နေ့တခြားကြီးပွားလာစေတော်မူခြင်း အကြာင်းရင်းကား ထိုကြီးပွားလာသည်ကို မြင်ရခြင်းအားဖြင့် မိစ္ဆာဒိဋ္ဌိတို့အမျက်ဒေါသထွက်စေရန်အလို့ငှာ ဖြစ်၏၊ အလ္လာဟ်အရှင်မြတ်သည် ယုံကြည်၍ ကုသိုလ်ကောင်းမှုပွားများသူတို့အား သူတို့၏အပြစ်များကို ခွင့်လွှတ်တော်မူ၍ အလွန်ကြီးကျယ်မွန်မြတ်သောအကျိုးကို ပေးသနားတော်မူမည်ဟု ကတိဗျာဒိတ်ခတ်နှိပ် တော်မူ၏။
49|1|၁။	အို-ယုံကြည်သူအပေါင်းတို့၊ သင်တို့သည် မည်သည့်ရေးခွင့်ကိစ္စမဆို အလ္လာဟ်အရှင်မြတ်နှင့် အရှင်မြတ်၏ တမန်တော်၏ ရှေ့သို့ မတိုးကြလင့်၊ သင်တို့သည် အရှင်မြတ်၏ အမှုတော်ကို စောင့်ထိန်းကြလော့၊ စင်စစ်မှာ အရှင်မြတ်သည် ကြားတော်မူသောအရှင်၊ သိတော်မူသောအရှင်ဖြစ်တော်မူ၏။
49|2|၂။	အို-ယုံကြည်သူအပေါင်းတို့၊ သင်တို့၏ အသံများကို တမန်တော်၏အသံထက် မကျယ်စေကြလင့်၊ သင်တို့သည် တစ်ဦးနှင့်တစ်ဦးကျယ်လောင်စွာစကားပြောဆိုသကဲ့သို့ တမန်တော်အား ကျယ်လောင်စွာမပြောဆိုကြလင့်၊ အကယ်၍ယင်းသို့ပြောဆိုလျှင် သင်တို့ပြုကျင့်မှုအားလုံးသည် အချည်းနှီးဖြစ်ကြလိမ့်မည်၊ သင်တို့သည် မသိ ကြချေ။
49|3|၃။	အကြင်သူတို့သည် အလ္လာဟ်အရှင်မြတ်၏ တမန်တော်အပါး၌ တိုးတိုးပြောကြအ့ံ၊ ထိုသူတို့၏ စိတ်နှလုံးအပြစ် ရှောင်ကြဉ်ကြောင်းကို အရှင်မြတ်သိတော်မူပြီးပြီ၊ အရှင်မြတ်သည် သူတို့ကို အပြစ်လွှတ်တော်မူ၍ အလွန်ကြီး ကျယ်မြင့်မြတ်သောဆုတော်ကို ပေးသနားတော်မူလိမ့်မည်။
49|4|၄။	အို-တမန်တော်၊ အကြင်သူတို့သည် သင့်အား အဆောင်တော်၏ အပြင်မှ ခေါ်ဝေါ်ကြားလျှောက်ကြအ့ံ၊ ထို သူတို့အနက် များစွာသောသူတို့သည် အသိဉာာဏ်သေးသူတို့ဖြစ်ကြ၏။
49|5|၅။	အကယ်၍ထိုသူတို့သည် မိမိတို့ထံ သင်အလိုအလျောက်ထွက်လာသည့်တိုင်အောင် စိတ်ရှည်လက်ရှည်စောင့်ဆိုင်း နေလျှင် သူတို့အနက် သာလွန်လျှောက်ပတ်ချေ၏၊ စင်စစ်မှာ အလ္လာဟ်အရှင်မြတ်သည် အပြစ်လွှတ်တော်မူ၏၊ ကောင်းကြီးမင်္ဂလာပေးတော်မူ၏။
49|6|၆။	အို-ယုံကြည်သူအပေါင်းတို့၊ သင်တို့ထံသို့ ဆိုးသွမ်းသူတစ်ဦးက တစ်စုံတစ်ခုသောသတင်းစကားကို အကယ်၍ ဆောင်လာခဲ့သော် ထိုသတင်းမှန်မမှန်ကို စုံစမ်းထောက်လှမ်းကြလော့၊ မေးမြန်းစုံစမ်းခြင်းမပြုလျှင် သင်တို့သည် မှားယွင်းပြီးလျှင် အခြားအသင်းသားတို့ပျက်ပြားဆုံးရှုံးရာဖြစ်တတ်၏၊ ယင်းကဲ့သို့မှားမိခြင်းကြောင့် သတိနောင်တ ကြီးစွာရတတ်၏။
49|7|၇။	အို-ယုံကြည်သူအပေါင်းတို့၊ အလ္လာဟ်အရှင်မြတ်၏ တမန်တော်သည် သင်တို့အထဲတွင် ရှိကြောင်းကို စိတ်နှလုံး ပိုက်ကြလော့၊ အကယ်၍တမန်တော်သည် များစွာသောအမှုအခင်းကို စီမံခန့်ခွဲရာ၌ သင်တို့အလိုကို လိုက်ခဲ့လျှင် သင်တို့သည် မုချဧကန်ဆင်းရဲဒုက္ခကျကြရမည်သာတည်း၊ အလ္လာဟ်အရှင်မြတ်သည် သင်တို့အား ယုံကြည်ခြင်း တရားကို နှစ်သက်မြတ်နိုးစေ၍ ထိုတရားကို သင်တို့၏ စိတ်နှလုံးတွင် တင့်တယ်စွာတန်ဆာဆင်ယင်ထားတော် မူ၏၊ အရှင်မြတ်သည် သင်တို့အား မိစ္ဆာအယူဝါဒ၊ ဆိုးသွမ်းမိုက်မဲမှုနှင့် ပုန်ကန်ထကြွမှုတို့ကို စက်ဆုတ်ရွံရှာ စေတော်မူ၏၊ ယင်းသို့ပြုကျင့်သူတို့သည် လမ်းမှန်ညွှန်ခြင်းခံရသူများဖြစ်ကြ၏။
49|8|၈။	ယင်းကျေးဇူးတော်ကား အလ္လာဟ်အရှင်မြတ်၏ ကျေးဇူးတော်၊ ကောင်းကြီးမင်္ဂလာတော်ဖြစ်၏၊ အလ္လာဟ်အရှင် မြတ်သည် သိတော်မူ၏၊ ဉာာဏ်ပညာရှင်ဖြစ်တော်မူ၏။
49|9|၉။	အကယ်၍ယုံကြည်သူတို့သည် တသင်းနှင့်တသင်းရန်စစ်ဖြစ်ပွားသည်ရှိသော် သူတို့၏ရန်ကို ဖြန်ဖြေ၍ ငြိမ်းစေ ကြလော့၊ သို့ဖြန်ဖြေရာကို မယူမနာတသင်းကို တသင်းအနိုင်အထက်ကျူးလွန်စော်ကားခဲ့သော် သင်တို့အားလုံး သည် ထိုကျူးလွန်စော်ကားသောအသင်းသားတို့ကို အလ္လာဟ်အရှင်မြတ်ဘက်တော်သို့ လှည့်လာသည့်တိုင် အောင် ဝိုင်းဝန်းတိုက်ခိုက်ဆုံးမကြလော့၊ ယင်းကဲ့သို့ဆုံးမနှိပ်ကွပ်ကြရာ အလ္လာဟ်အရှင်မြတ်၏ အာဏာစက် အောက်သို့ ဝင်ရောက်တုံ့လှည့်လာပါလျှင်၊ ထိုနှစ်သင်းတို့အလည်ကြားစည်းအချိန်အလား မှန်ကန်စွာဖြန်ဖြေ ဆုံးဖြတ်ကြလော့၊ စင်စစ်မှာ အလ္လာဟ်အရှင်မြတ်သည် တရားသဖြင့်ဆုံးဖြတ်ပြုကျင့်သူတို့ကို မုချဧကန်မြတ်နိုး တော်မူ၏။
49|10|၁ဝ။	အမှန်မှာ ယုံကြည်သူတို့သည် ညီရင်းအစ်ကိုများဖြစ်ကြခြင်းမှတပါး မည်သည်မှ မဟုတ်ချေ၊ ထို့ကြောင့်ညီရင်း အစ်ကိုအချင်းချင်း သင့်တင့်ညီညွတ်စွာနေကြလော့၊ သင်တို့သည် အလ္လာဟ်အရှင်မြတ်၏ ဝတ်ကို စောင့်ထိန်း ကြလော့၊ သို့မှသာ သင်တို့သည် ကောင်းကြီးမင်္ဂလာတော်ကို ရကောင်းရလိမ့်မည်။
49|11|၁၁။	အေ-ယုံကြည်သူအပေါင်းတို့၊ လူတစ်စုက အခြားလူတစ်စုကို မပျက်ချော်မပြောလှောင်စေကြလင့်၊ အပြောင်ခံရ သူတို့က မြင့်မြတ်ကောင်းမြင့်မြတ်ပေလိမ့်မည်၊ မိန်းမတို့လည်း ယောက်ျားနည်းတူအချင်းချင်း တစ်ဦးကို တစ်ဦးပျက်ချော်ခြင်းမပြုကြစေလင့်၊ ပြောင်လှောင်ခံရသူမိန်းမတို့သည် ပျက်ချော်သူမိန်းမတို့ထက် သာလွန် မြင့်မြတ်ကောင်းမြင့်မြတ်ပေလိမ့်မည်၊ ယုံကြည်သူတို့သည် အချင်းချင်းတစ်ဦးက တစ်ဦးကို အသရေမဖျက် ကြသင့်၊ ယုတ်ညံ့သောအမည်နာမခေါ်ခြင်းအားဖြင့် အမည်နာမသည် အလွန်ဆိုးသွမ်းသောအရာဖြစ်၏၊ သို့ ဖြစ်၍ အကြင်သူသည် မိမိမှားယွင်းမှုများကို သံဝေဂမရလျှင် ထိုသူသည် ဒုစရိုက်ကောင်ဖြစ်၏။
49|12|၁၂။	အို-ယုံကြည်သူအပေါင်းတို့၊ သူတပါးအပေါ်၌ သင်္ကာမကင်းမရှိကြလင့်၊ အကြောင်းမူကား အချို့သောသင်္ကာ မကင်းမှုသည် အပြစ်ထိုက်၏၊ ထို့အပြင်သူလျှိုမလုပ်ကြလင့်၊ ''အချင်းချင်းကုံးမချောကြလင့်''၊ အတင်းစကား မပြောကြလင့်၊ သင်တို့အနက် တစ်ဦးတစ်ယောက်သည် မိမိ၏ သေသူညီအစ်ကို၏ အသားကို စားလိုသော ဆန္ဒရှိသလော၊ စားခြင်းကို ရွံရှာစက်ဆုတ်ကြ၏၊ ထိုနည်းအတူ အတင်းပြောခြင်းကိုလည်း မုန်းတီးရွံရှာကြလော့၊ သင်တို့သည် အလ္လာဟ်အရှင်မြတ်၏ ဝတ်ကို စောင့်ထိန်းကြလော့၊ အမှန်မှာ အလ္လာဟ်အရှင်မြတ်သည် အပြစ်လွှတ်တော်မူ၏၊ ကောင်းကြီးမင်္ဂလာပေးသနားတော်မူ၏။
49|13|၁၃။	အို-လူသားအပေါင်းတို့၊ ငါသည် သင်တို့ကို ယောက်ျားမိန်းမဟူ၍ ဖန်ဆင်းတော်မူ၏၊ လူအမျိုးမျိုးလူစုအမျိုးမျိုး ကိုလည်း ဖန်ဆင်းတော်မူ၏၊ ယင်းကဲ့သို့စီရင်တော်မူခြင်းသည် သင်တို့အချင်းချင်းမည်သူမည်ဝါဟု ခွဲခြားသိစေ ရန် အလို့ငှာဖြစ်၏၊ အမှန်မှာ အလ္လာဟ်အရှင်မြတ်အထံတော်၌ အကျင့်အကြံအကောင်းဆုံးသောသူသာလျှင် အမြင့်မြတ်ဆုံးသူဖြစ်၏၊ စစ်စစ်အားဖြင့် အရှင်မြတ်သည် အရာရာကို အကြွင်းမဲ့သိမြင်တော်မူ၏။
49|14|၁၄။	ကျေးတောသားအာရဗ်လူမျိုးတို့က အကျွနု်တို့သည် ယုံကြည်ပါ၏ဟု ဆိုကြ၏၊ အေ-တမန်တော်မိုဟမ္မဒ်၊ ဟောပြောလော့၊ ဟယ်-အချင်းတို့၊ သင်တို့သည် မယုံကြည်ကြသေး၊ အကျွနု်ပ်တို့သည် အရှင်မြတ်၏ အမိန့် တော်ကို နာယူပါပြီဟုသာ ဆိုကြလော့၊ အကြောင်းမူကား သင်တို့၏စိတ်နှလုံးအတွင်းသို့ ယုံကြည်ခြင်းတရား မဝင်ရောက်သေးချေ၊ သင်တို့သည် အလ္လာဟ်အရှင်မြတ်နှင့် အရှင်မြတ်၏ တမန်တော်ကို နာခံကြလျှင် သင်တို့ ပြုကျင့်သမျှကုသိုလ်ကောင်းမှု၏ အကျိုးများကို အနည်းငယ်မျှပင် လျှော့ပေါ့တော်မူမည်မဟုတ်ချေ။
49|15|၁၅။	အကြင်သူတို့သည် အလ္လာဟ်အရှင်မြတ်ကိုသော်လည်းကောင်း၊ အရှင်မြတ်၏ တမန်တော်ကိုသော်လည်းကောင်း၊ ယုံကြည်ကြ၏၊ ထို့နောက်သံသယမရှိ၊ အရှင်မြတ်၏ သာသနာအရေးတော်အတွက် မိမိအသက်၊ စည်းစိမ်ဥစ္စာ အားဖြင့် အားထုတ်ကြိုးစားကြ၏၊ ထိုသူသာလျှင် ယုံကြည်သူအစစ်ဖြစ်ကြ၏၊ ဤသူများသာလျှင် သစ္စာရှိသူများ ဖြစ်ကြ၏။
49|16|၁၆။	အို-မိုဟမ္မဒ်၊ သူတို့အား ဟောပြောလော့၊ ဟယ်-အချင်းတို့၊ အထက်မိုးကောင်းကင်နှင့် အောက်မဟာပထဝီ မြေကြီးပေါ်တွင် ရှိရှိသမျှအလုံးစုံကို သိတော်မူသောဉာာဏ်တော်ရှင် အလ္လာဟ်အရှင်မြတ်အား သင်တို့သည် မိမိတို့၏ ဘာသာအယူဝါဒကို သွန်သင်ကြမည်လော၊ အရှင်မြတ်သည် အကြွင်းမဲ့သိတော်မူ၏။
49|17|၁၇။	အို-တမန်တော်၊ သူတို့သည် အရှင်မြတ်အား ကျိုးနွံနာခံပါသည်ဟု ဆိုခြင်းအားဖြင့် သင့်ကို ကျေးဇူးပြုသည်ဟုု ယူဆကြ၏၊ သင်ဟောပြောလော့၊ အချင်းတို့၊ သင်တို့သည် မိမိတို့၏ ယုံကြည်ခြင်းဖြင့် ငါ့ကို ကျေးဇူးပြုသည်ဟု ထင်မှတ်ကြသလော၊ ယင်းသို့မဟုတ်ချေ၊ သို့သော်သင်တို့သည် စိတ်အားထက်သန်လျှင် အရှင်မြတ်သည် သင်တို့ကို ယုံကြည်ခြင်းတရားသို့ ညွှန်ပြခြင်းအားဖြင့် သင်တို့အား ကောင်းကြီးမင်္ဂလာပေးတော်မူပြီ။
49|18|၁၈။	မုချဧကန် အလ္လာဟ်အရှင်မြတ်သည် ကမ္ဘာမြေတစ်ခွင် မိုးကောင်းကင်ဝယ် လျှို့ဝှက်ဖုံးအုပ်၍ ရှိနေကုန်သော အရာခပ်သိမ်းတို့ကို အကြွင်းမဲ့သိတော်မူ၏၊ အရှင်မြတ်သည် သင်တို့ပြုကျင့်သမျှအရာများကို အကြွင်းမဲ့သိမြင် တော်မူ၏။
50|1|၁။	ကားဖ်၊ မွန်မြတ်ကျော်ဇော်သောကျမ်းမြတ်ကုရ်အာန် ကျမ်းတော်အားဖြင့်။
50|2|၂။	ယင်းသို့မဟုတ်ချေ၊ မိစ္ဆာဒိဋ္ဌိတို့သည် မိမိတို့ထံသို့ သတိပေးဆုံးမဖို့ရာ သူတို့သားချင်းထဲမှ တမန်တော်တစ်ပါး ပွင့်လာသည်ကို အ့ံသြကြ၏၊ ဤအရာသည် အလွန်ထူးဆန်းပေစွဟု ဆိုကြ၏။
50|3|၃။	ထို့အပြင်သူတို့ပြောကြသည်မှာ ငါတို့သည် သေပျောက်၍ မြေမှုန့်အတိဖြစ်ပြီးမှ ပြန်ရှင်ရဦးမည်လော၊ ဤပြန်ခြင်း သည် အလွန်ဝေးကွာလှသောပြန်ခြင်းပေတည်း။
50|4|၄။	ငါသည် သူတို့အနက် မြေကြီးက သိမ်းယူထားသူအားလုံးကို အကြွင်းမဲ့သိမြင်တော်မူ၏၊ ငါ၌ မှတ်ပုံတင်စာအုပ် ကြီးရှိ၏။
50|5|၅။ သို့ပါလျက် သူတို့သည် မိမိတို့ထံသို့ မှန်ကန်သောတရားတော်ရောက်လာသောအခါ တရားတော်ကို ငြင်းဆန် ကြ၏၊ ထို့ကြောင့်သူတို့သည် ယခုဘေးဒုက္ခတွေ့ကြံုနေကြရ၏။
50|6|၆။	သူတို့သည် မိမိတို့အထက်၌ရှိသောမိုးကောင်းကင်ကို အာရုံမပြုကြသလော၊ ငါသည် မိုးကောင်းကင်ကို အဘယ် ကဲ့သို့ဖန်ဆင်းတော်မူသည်၊ အဘယ်ကဲ့သို့လှပတင့်တယ်စွာတန်ဆာဆင်ထားတော်မူသည်၊ အနည်းငယ်မျှ ပေါက်ကွဲပြိုလဲခြင်းမရှိအောင် အဘယ်ကဲ့သို့ ဖန်ဆင်းထားတော်မူသည်များကို သူတို့မစဉ်းစားမဆင်ခြင်ကြ သလော။
50|7|၇။	ထို့အပြင်ငါသည် ကမ္ဘာမြေပြင်ကို ဖြန့်ခင်းတော်မူ၏၊ မြေပေါ်တွင် တောင်ကြီးတောင်ငယ်အသွယ်သွယ်တို့ကို လည်း ခိုင်ခန့်စွာဖန်ဆင်းထားတော်မူ၏၊ မြေပေါ်၌ လှပတင့်တယ်သောသစ်ပင်များကို ပေါက်ရောက်စေတော်မူ၏။
50|8|၈။	ယင်းကဲ့သို့ဖန်ဆင်းထားတော်မူခြင်းကား သတိသံဝေဂရသောကျေးကျွန်တော်တိုင်းအား အသိတရားနှင့် သတိပေး ဖို့ရာအတွက်ဖြစ်၏။
50|9|၉။	ထို့အပြင် ငါသည် အထက်ကောင်းကင်မှ ကောင်းကြီးမင်္ဂလာနှင့်ပြည့်စုံသောမိုးကို ရွာသွန်းစေတော်မူ၏၊ ထိုမိုးရေအားဖြင့် ဥယျာဉ်ပန်းမာလ်စသည်တို့ကိုလည်းကောင်း၊ ကောက်ပဲသီးနှံများကိုလည်းကောင်း ပေါက် ရောက်စေတော်မူ၏။
50|10|၁ဝ။	ထို့အပြင်အခိုင်အသီးလုံးကြီးလုံးငယ်တို့ကို အထပ်ထပ်သီးသောစွန်ပလွံပင်များကိုလည်း မြင့်မြင့်မားမားဖန်ဆင်း တော်မူ၏။
50|11|၁၁။	ထိုအသီးအနှံများကို လူသားတို့အတွက် ရိက္ခာဖြစ်စေသောငှာ ဖန်ဆင်းတော်မူ၏၊ ငါသည် မိုးရေအားဖြင့် သေနေသောမြေကြီးကို တဖန်ရှင်စေတော်မူ၏၊ ထို့အတူသင်တို့ကိုလည်း သေပြီးသည့်နောက် ပြန်ရှင်စေတော် မူမည်။
50|12|၁၂။	ထိုသူတို့မဖြစ်ပေါ်မီ အထက်ကျော်ကာလက တမန်တော်နူဟိုအသင်းသားများသည်လည်းကောင်း၊ အာရ်ရိစ်တွင် နေထိုင်သူများသည်လည်းကောင်း၊ သမု(ဒ်)အသင်းသားများသည်လည်းကောင်း၊ မိမိတို့၏ တမန်တော်များကို လက်မခံငြင်းပယ်ကြ၏။
50|13|၁၃။	ထို့အတူအာဒ်၏ အသင်းသား၊ ဖွာရောဘုရင်၏ အသင်းသားနှင့် တမန်တော်လွဒ်၏ အသင်းသားတို့လည်း မိမိတို့တမန်တော်များကို မယုံကြည်ပယ်ရှားကြ၏။
50|14|၁၄။	ထို့အပြင်တောင်ကုန်းသားများနှင့် တွတ်ဘ(အ်)လူမျိုးများလည်း မိမိတို့တမန်တော်များကို မယုံကြည်ငြင်းပယ် ကြ၏၊ ထို့ကြောင့်ငါခြိမ်းခြောက်တော်မူသောအပြစ်ဒဏ်ကျရောက်လာ၏။
50|15|၁၅။	ငါသည် အနန္တစကြာဝဠာတို့ကို ပထမအကြိမ်ဖန်ဆင်းရတော်မူသည့်အတွက် လက်ပန်းအားကုန်တော်မူသလော၊ မကုန်ချေ၊ သို့ပါလျက် သူတို့သည် အသစ်တဖန်ဖန်ဆင်းတော်မူမည်ကို ယုံမှားသံသယရှိကြ၏။
50|16|၁၆။	ငါသည် လူသားကို မုချဧကန်ဖန်ဆင်းတော်မူ၏၊ လူသားက မိမိဝိညာဉ်အား တီးတိုးပြောဆိုသည်ကို ငါအကုန် အစင်သိမြင်တော်မူ၏၊ လူသားသည် ၎င်း၏ လည်ချောင်းနီးကပ်သည်ထက် ငါသည် သူနှင့်နီးကပ်တော်မူ၏။
50|17|၁၇။	လူသား၏ လင်္ကျာလက်ဝဲ၌ ကောင်းကင်တမန်တစ်ပါးစီ သူ့ကို စောင့်ရှောက်လျက်ရှိ၏။
50|18|၁၈။	လူသားအကြင်စကားကို ပြောအ့ံ၊ ထိုစကားကို မှတ်ထားရန် ကောင်းကင်တမန်တော်သည် သူနှင့်အတူတကွ ရှိ၏။
50|19|၁၉။	လူသားသည် အသက်ထွက်ခြင်းဘေးဒုက္ခနှင့် ပြင်းပြနာကျယ်စွာတွေ့ကြံုရမည်သာတည်း၊ ထိုအခါ သူ့အား ဤသို့ပြောအ့ံ၊ ဤအရေးကား သင်ရှောင်လေ့ရှိသောသေဘေးပင်တည်း။
50|20|၂ဝ။	ထို့အပြင်တံပိုးကို ပြင်းစွာမှုတ်၏၊ ထိုနေ့သည် ခြိမ်းခြောက်ထားတော်မူသောနေ့တော်ကြီးဖြစ်၏။
50|21|၂၁။	ထိုအခါဝိညာဉ်တိုင်းသည် ပြန်ရှင်လာရ၏၊ ဝိညာဉ်နှင့်အတူတကွ ၎င်းကို မောင်းနှင်လာသောကောင်းကင်တမန် တော်တစ်ဦး သက်သေခံမည့်ကောင်းကင်တမန်တော်တစ်ဦးပါလာကြ၏။
50|22|၂၂။	ထိုအခါမကောင်းမှုကျူးလွန်သူအား ဤသို့မိန့်တော်မူလတ့ံ၊ နင်သည် ဤနေ့တော်ကြီးကို ဂရုမစိုက်ခဲ့ချေ၊ ယခုမူကား နင်၏မျက်စိကို ဖုံးအုပ်ထားသောအမြှေးကို ငါခွာပစ်တော်မူပြီ၊ ထို့ကြောင့် ယနေ့နင်၏ မျက်စိသည် စူးရှထင်ရှားစွာမြင်နိုင်၏။
50|23|၂၃။ ထို့အပြင် ဒုစရိုက်ကောင်၏ ကိုယ်စောင့်တမန်တော်က ပြောသည်မှာ ဤသည်ကား သင်ပြုသမျှတို့ကို မှတ်သားထားသည့် သက်သေခံစာရင်းစာအုပ်ကြီး ဖြစ်၏။
50|24|၂၄။	ထိုအခါအလ္လာဟ်အရှင်မြတ်မိန့်တော်မူသည်မှာ အေ-ကောင်းကင်တမန်တော်နှစ်ဦး၊ သင်တို့သည် ငရဲထဲသို့ ထောင်ထားခြားနားသော ကျေးဇူးကန်းသူကို ပစ်ချကြလော့။
50|25|၂၅။	ဤသူယုတ်မာသည် ကောင်းမှုကို တားမြစ်ကန့်ကွက်၏၊ မကောင်းမှုကို ကျူးလွန်၏၊ တရားမှန်ကို ယုံမှားသံသယ ရှိ၏။
50|26|၂၆။	ထို့အပြင် ဤသူမိုက်သည် အလ္လာဟ်အရှင်မြတ်နှင့်တကွ အခြားဘုရားတုကို တွဲဖက်ခဝပ်ကိုးကွယ်၏၊ သင်တို့ နှစ်ဦးသည် ဤသူမိုက်အား အလွန်ပြင်းပြကြောက်မက်ဖွယ်သောအပြစ်ဒဏ်တော်ထဲသို့ ဆွဲငင်ပစ်ချကြလော့။
50|27|၂၇။	ထိုအခါ ဤသူယုတ်မာ၏ အဖော်က တင်လျှောက်သည်မှာ အို-အကျွနု်ပ်တို့၏ အသက်သခင်ကျေးဇူးရှင်၊ အကျွနု်ပ်သည် သူ့အား ထောင်ထားခြားနားရန် သွေးမဆောင်ခဲ့ပါ၊ သို့သော်သူသည် မိမိအလိုအလျောက် လမ်းမှားတွင် ခရီးကျွံနေခဲ့ပါ၏။
50|28|၂၈။	အလ္လာဟ်အရှင်မြတ်က နင်တို့ကို ငါသည် အချိန်မီသတိပေးစကားတော်ကို ပေးတော်မူခဲ့လေပြီ၊ ထို့ကြောင့် ငါ့မျက်မှောက်ဝယ် တစ်ဦးကို တစ်ဦးအပြစ်တင်ပြောဆိုငြင်းခုံမှုကို မပြုလုပ်ကြတော့လင့်။
50|29|၂၉။	ငါ ချမှတ်တော်မူသောစီရင်ချက်တော်ကို ပြောင်းလဲ၍ မရနိုင်ချေ၊ ငါသည် မိမိ၏ ကျေးကျွန်များကို မတရား နှိပ်စက်တော်မမူချေ။
50|30|၃ဝ။	ငါသည် အဝီစငရဲကို အေ-ငရဲ၊ နင့်ကို ပြည့်အောင် ဖြည့်ပြီလောဟု မေးတော်မူ၍ ငရဲက အို-အရှင်မြတ်၊ အကျွန်ုထံသို့ လာဖို့ရာရှိပါသေးသလောဟု ပြန်လျှောက်သောနေ့၌။
50|31|၃၁။	ဒုစရိုက်မကောင်းမှုများကို ရှောင်ခဲ့သူတို့အဖို့အရာ နိဗ္ဗာန်ဥယျာဉ်တော်ကို ချဉ်းကပ်ပေးတော်မူ၍ နိဗ္ဗာန်မဝေးသော နေ့၌။
50|32|၃၂။	ထို့အပြင် ထိုသူမြတ်တို့အား မိန့်တော်မူသည်မှာ သင်တို့အား ကတိထားခဲ့တော်မူသောနိဗ္ဗာန်ဥယျာဉ်တော်သည် ဤမွေ့လျော်စံစားရာဌာနဖြစ်၏၊ ဤဥယျာဉ်တော်သည် တရားသံဝေဂရ၍ တရားတော်ကို အရေးစိုက်သူတို့အဖို့ ဖြစ်၏။
50|33|၃၃။	ထိုသူမွန်တို့သည် မဟာဂရုဏာတော်သခင်အား တိတ်တဆိတ်လျှို့ဝှက်စွာကြောက်ရွံ့ရိုသေ၍ နောင်တသံဝေဂ ကြီးစွာနှင့် လာသူများဖြစ်ကြ၏။
50|34|၃၄။	အို-သူတော်ကောင်းတို့၊ သင်တို့သည် ချမ်းအေးသာယာစွာ နိဗ္ဗာန်ရွှေဘုံတွင်းသို့ ဝင်ကြလော့၊ ဤနေ့တော်ကြီး ကား မသေမပျောက်ရသောနေ့ဖြစ်၏။
50|35|၃၅။	ဤနိဗ္ဗာန်ရွှေဘုံ၌ သူတို့လိုရာာအလုံးစုံကို ရရှိကြ၏၊ ထိုထက်ပိုမိုများပြားသောဆုလာဘ်တော်များသည် ငါ့အထံ တော်၌ ရှိကြ၏။
50|36|၃၆။	ဤသူများကို ဖန်ဆင်းတော်မမူမီ အထက်ကျော်ကာလ သူတို့ထက်လုံးရပ်သဏ္ဍာန် ခွန်အားကြီးမားသောကမ္ဘာ မြေကြီးပေါ်တွင် အနှံ့အပြားသွားလာနေထိုင်ကြသော လူဟောင်းအဆက်ဆက်ကို ငါဖျက်ဆီးတော်မူလေပြီ၊ တရားစီရင်တော်မူသောနေ့တော်ကြီးဆိုက်ရောက်လာသောအခါ သူတို့တွင် ခိုလှုံပုန်းအောင်းစရာနေရာဌာန တစ်စုံတစ်ရာရှိသလော။
50|37|၃၇။	မှတ်သားကြလော့၊ ဤအကြောင်းအရာများတွင် စိတ်နှလုံးအရင်းခံကောင်းသူအတွက်သော်လည်းကောင်း၊ ရေးခြားလိမ္မာစွာနားထောင်သူအတွက်သော်လည်းကောင်း၊ ဆုံးမသွန်သင်သတိပေးစကားများ ဧကန်အမှန်ပါရှိ၏။
50|38|၃၈။	အမှန်မှာ ငါသည် ကမ္ဘာမြေကြီး မိုးကောင်းကင်နှင့် မိုးမြေအကြားရှိရှိသမျှအရာများကို ခြောက်ရက်အတွင်း ပြီးစီးအောင်မုချဧကန်ဖန်ဆင်းတော်မူ၏၊ ယင်းသို့စီရင်တော်မူသည့်အတွက် ငါသည် လုံးဝမောပန်းတော်မမူချေ။
50|39|၃၉။	အေ-တမန်တော်မိုဟမ္မဒ်၊ ထိုသူမိုက်တို့ပြောစကားကို သည်းခံ၍ သင်၏အသက်သခင်ကျေးဇူးရှင်ကြီးအား အစဉ်အမြဲနေမထွက်မီ နေမဝင်မီ ချီးကျူးတသဝတ်ပြုလော့။
50|40|၄ဝ။	ထို့အပြင်ညဉ့်တွင်လည်း အရှင်မြတ်အား ဝတ်ပြချီးကျူးလော့၊ ပညတ်တော်မူသည့်အတိုင်း ဦးညွတ်ချ၍ ဝတ်ပြု လော့။
50|41|၄၁။	သင်တို့နှင့်နီးကပ်သည့်နေရာမှ ကြွေးကြော်သူ ကြွေးကြော်သောနေ့၌ သင်တို့နားစိုက်၍ ကြားနာကြလော့။
50|42|၄၂။	ထိုနေ့တော်ကြီး၌ သူခပ်သိမ်းတို့သည် အလွန်ပြင်းပြသောအသံကြီးကို အမှန်ကြားရလိမ့်မည်၊ ထိုနေ့ကား သေသူအားလုံးတို့သည် သချုႋင်းများအတွင်းမှ ထွက်လာရကြမည့်နေ့ဖြစ်၏။
50|43|၄၃။	မှတ်သားကြလော့၊ ငါသည် သက်မဲ့ကို သက်ရှိဖြစ်စေတော်မူ၏၊ သက်ရှိကို သက်မဲ့ဖြစ်စေတော်မူ၏၊ ငါ့အထံတော် သို့သာ ခရီးရှိ၏။
50|44|၄၄။	သူတို့ထွက်လာနိုင်ရန် ကမ္ဘာမြေကြီးကွဲအက်ပေးသောနေ့တော်ကြီး၌ သူတို့သည် အလျင်အမြန်ထွက်လာကြ ရမည်၊ သူတို့ကို စုရုံးစေတော်မူခြင်းကား ငါ့အဖို့ အလွန်လွယ်ကူ၏။
50|45|၄၅။	အို-တမန်တော်မိုဟမ္မဒ်၊ ဤမယုံကြည်သူတို့ပြောကြားသမျှကို ငါသည် အကြွင်းမဲ့သိတော်မူ၏၊ သင်သည် ၎င်းတို့အပေါ်၌ အတင်းအကျပ်ပြုနိုင်သူမဟုတ်၊ သို့သော်သင်သည် ငါ၏ ခြိမ်းခြောက်ခြင်းကို ကြောက်ရွံ့သောသူ အား ကုရ်အာန်ကျမ်းတော်အားဖြင့် သတိပေးဆုံးမလော့။
51|1|၁။	မြူမှုန့်သစ်ရွက်စသောအရာဝထ္ထုများကို ကစင့်ကလျားဖြစ်အောင် တိုက်ခတ်သောလေများ။
51|2|၂။	ထို့အပြင်လေးလံလှသောမိုးတိမ်ကို ထမ်းရွက်သောလေများ။
51|3|၃။	ထို့အပြင်သမုဒ္ဒရာပင်လယ်များတွင် ဖြည်းညှင်းသာယာစွာသွားလာသောလှေကြီးလှေငယ်သင်္ဘောများ။
51|4|၄။	ထို့အပြင်ငါ၏ အမိန့်တော်အရ ကောင်းကြီးမင်္ဂလာများကို ဝေချမ်းပေးသောကောင်းကင်တမန်များ၊ ဤအရာ အပေါင်းတို့ကို သုံးသပ်ဆင်ခြင်၍ ငါ၏ တန်ခိုးတော်ဂုဏ်တော်များကို တသအောက်မေ့ကြလော့။
51|5|၅။	မှတ်သားကြလော့၊ သင်တို့အား ခြိမ်းခြောက်ထားတော်မူသောအရာသည် မုချဧကန်မှန်ကန်၏။
51|6|၆။	စစ်ကြောစီရင်တော်မူခြင်းသည် မုချဧကန်ဖြစ်လိမ့်မည်။
51|7|၇။	သွားလာဖို့ရာ လမ်းအသွယ်သွယ်ရှိသောမိုးကောင်းကင်ကို ဆင်ခြင်၍ ငါ၏ တန်ခိုးတော်ဂုဏ်တော်တို့ကို အာရုံပြုကြလော့။
51|8|၈။	မှတ်သားကြလော့၊ သင်တို့သည် သမ္မာတရားတော်ကို အမျိုးမျိုးအဖုံဖုံဝိဝါဒများဖြစ်ကြ၏။
51|9|၉။	တရားတော်ကို မနှစ်သက်သူအား တရားတော်ကို ကျောပေးသွားစေတော်မူ၏။
51|10|၁ဝ။	တရားတော်နှင့်စပ်လျဉ်း၍ ထင်မိထင်ရာရမ်းဆပြောဆိုသူတို့သည် ပျက်စီးဆုံးရှုံးရမည်သာတည်း။
51|11|၁၁။	၎င်းတို့သည် အမှောင်အမိုက်တွင် မိုက်မဲတွေဝေသတိမေ့လျော့နေကြ၏။
51|12|၁၂။	ထိုသူမိုက်တို့က တရားစီရင်တော်မူသောနေ့တော်ကြီးသည် အဘယ်အခါကျရောက်လိမ့်မည်နည်းဟု မေးကြ၏။
51|13|၁၃။ ထိုနေ့တော်ကြီးကား ထိုသူယုတ်မာတို့အား ငရဲမီးဖြင့် ညှင်းဆဲမည့်နေ့ဖြစ်၏။
51|14|၁၄။	ထိုသူမိုက်တို့အား သင်တို့သည် မိမိကိုယ်ကို မိမိနှိပ်စက်ညှင်းပန်းခြင်း၏ အရသာကို မြည်းကြလော့၊ ဤပြစ်ဒဏ် တော်သည် သင်တို့အလျင်စလိုတောင်းကြသောဒဏ်တော်ဖြစ်၏ဟု မိန့်တော်မူလတ့ံ။
51|15|၁၅။	သို့သော်ဒုစရိုက်မကောင်းမှုကို ရှောင်သူတို့မူကား ဥယျာဉ်တော်နှင့် စိမ့်စမ်းချောင်းမြောင်းအလယ်တွင် စံစား နေထိုင်ရကြလိမ့်မည်။
51|16|၁၆။	ထိုနိဗ္ဗန်သားတို့သည် မိမိတို့၏ အသက်သခင်ကျေးဇူးရှင်ကြီးပေးသနားတော်မူသောအောင်ဆုမင်္ဂလာတော်ကို ခံယူနေကြရလိမ့်မည်၊ အကြောင်းမူကား သူတို့သည် အထက်ကျော်ကာလက ကောင်းမှုပြုသူများဖြစ်ကြ၏။
51|17|၁၇။	ထိုသူတို့သည် ညဉ့်အချိန်၌ အနည်းငယ်သာအိပ်လေ့ရှိကြ၏။
51|18|၁၈။	ထို့အပြင်နေ့တိုင်းအာရုံမတက်မီ အပြစ်လွှတ်တော်မူခြင်းကို ရှာမှီးကြ၏။
51|19|၁၉။	ထို့အပြင်သူတို့၏ စည်းစိမ်ဥစ္စာမှ သူတောင်းစား၊ ဆင်းရဲသားနှင့် အခြားအောက်ကျနောက်ကျသူဆင်းရဲတို့ အတွက် သူတို့ရအပ်သောဝေစုရှိ၏။
51|20|၂ဝ။	ထို့အပြင်ဤကမ္ဘာမြေပေါ်တွင်ကား ယုံကြည်သူအစစ်အမှန်တို့အဖို့ သက်သေသာဓကတော်များရှိကြ၏။
51|21|၂၁။	ထို့အပြင် သင်တို့၏ ကိုယ်တွင်း၌လည်း သာဓကတော်များရှိကြ၏၊ သို့ပါလျက် သင်တို့သည် မမြင်နိုင်ကြသလော။
51|22|၂၂။	ထို့အပြင် အထက်ကောင်းကင်ဘုံတွင် သင်တို့အဖို့အရာ စားနပ်ရိက္ခာများရှိ၏၊ ထို့အပြင် သင်တို့အား ကတိထား တော်မူသောအရာများလည်းရှိ၏။
51|23|၂၃။	မိုးကောင်းကင်နှင့် ကမ္ဘာမြေကြီး၏ အရှင်သခင်၏တန်ခိုးတော်ကြောင့် အထက်အဆိုပါတရားစကားအရပ်ရပ်သည် သင်တို့စကားပြောဆိုသကဲ့သို့ မှန်ကန်ချေ၏၊ ယုံမှားသံသယလုံးဝမရှိနိုင်ချေ။
51|24|၂၄။	အို-တမန်တော်မိုဟမ္မဒ်၊ တမန်တော်အေဗရာဟမ်၏ မြင့်မြတ်သည့်ဧည့်သည်တော်အကြောင်းအရာများကို သင် ကြားနာရပြီမဟုတ်လား။
51|25|၂၅။	သူတို့သည် သူ့အပါးသို့ရောက်သောအခါ အေးချမ်းသာယာပါစေသော်ဝ်ဟု နှုတ်ဆက်မေတ္တာဆိုကြ၏၊ သူ ကလည်း အေးချမ်းသာယာပါစေသော်ဝ်ဟု ပြန်၍ မေတ္တာပို့ပြီးလျှင် ငါမသိသောသူစိမ်းများဖြစ်ကြ၏ဟု စိတ်တွင် တွေးမိ၏။
51|26|၂၆။	ထို့နောက်သူသည် အိမ်သူအိမ်သားများထံ ထွက်သွား၍ အဆီတစ်ထပ်အသားတစ်ထပ်နူးနပ်မွှေးကြိုင်သော အမဲကင်များကို ယူဆောင်လာစေ၏။
51|27|၂၇။	ထိုအမဲကင်ကို သူတို့ရှေ့တွင် ကောင်းမွန်စွာပြင်ဆင်၍ အဆွေတို့သုံးဆောင်တော်မူမည်မဟုတ်လောဟု ဆို၍ တည်ကျွေး၏။
51|28|၂၈။	ထို့နောက်သူသည် သူတို့ကို ကြောက်လန့်လာ၏။ သူတို့ကလည်း မကြောက်လင့်ဟု ဆို၍ လိမ်မာရေးခြား ရှိသောသားကောင်းရတနာတစ်ယောက်ရမည့် သတင်းကောင်းကို ပေးလေ၏။
51|29|၂၉။	ထိုအခါသူ၏ ကြင်ဘက်တော်ထွက်လာ၍ မိမိ၏ ပါးပြင်နှစ်ဘက်ကို လက်ဖြင့် သုံးသပ်၍ ကြီးသောအသံဖြင့် ငိုကြွေးပြောဆိုသည်မှာ ငါသည် သက်ရွယ်ကြီးသောအမြံုမဖြစ်၏။
51|30|၃ဝ။	သူတို့က ပြန်ပြောသည်မှာ အမြံုဖြစ်စေကာမူ ရှင်မ၏ အရှင်သခင်က ယင်းသို့ဗျာဒိတ်တော်ခတ်နှိပ်တော်မူ၏၊ မုချဧကန်အရှင်မြတ်သည် လိမ်မာတော်မူသောအရှင်၊ သိတော်မူသောအရှင် ဖြစ်တော်မူ၏။
51|31|၃၁။	ထိုအခါတမန်တော်အေဗရာဟမ်က အို-အလ္လာဟ်အရှင်မြတ်၊ စေလွှတ်တော်မူသောတမန်တို့၊ ထို့နောက် သင် တို့မှာ မည်သည့်အမိန့်တော်ပါလာပါသနည်းဟု ဆို၏။
51|32|၃၂။	ကောင်းကင်တမန်တို့က အကျွနု်ပ်တို့ကို အပြစ်ရှိသောသူတို့ထံ စေလွှတ်တော်မူ၏ဟု ပြန်ပြော၏။
51|33|၃၃၊၃၄။	သို့စေလွှတ်တော်မူခြင်းမှာ ၎င်းသူဆိုးသူညစ်တို့ကို ဖျက်ဆီးဖို့ရာ သင်၏ အသက်သခင်ကျေးဇူးရှင်ကြီး တံဆိပ် ခတ်နှိပ်ပြီးဖြစ်သောရွှံ့လုံးများကို သူတို့အပေါ်သို့ ပစ်ချဖို့အလို့ငှာဖြစ်၏ဟု ဆက်လက်၍ ပြော၏။
51|34|၃၃၊၃၄။	သို့စေလွှတ်တော်မူခြင်းမှာ ၎င်းသူဆိုးသူညစ်တို့ကို ဖျက်ဆီးဖို့ရာ သင်၏ အသက်သခင်ကျေးဇူးရှင်ကြီး တံဆိပ် ခတ်နှိပ်ပြီးဖြစ်သောရွှံ့လုံးများကို သူတို့အပေါ်သို့ ပစ်ချဖို့အလို့ငှာဖြစ်၏ဟု ဆက်လက်၍ ပြော၏။
51|35|၃၅။	ထို့နောက် ငါသည် ထိုနေရာတွင်ရှိသောယုံကြည်သူ သူတော်ကောင်းတို့ကို အပြင်သို့ ထုတ်ဆောင်တော်မူ၏။
51|36|၃၆။	သို့သော် ထိုအရပ်တွင် ယုံကြည်ကျိုးနွံနာခံသူတို့၏ အိမ်တစ်ဆောင်သာ ငါတွေ့တော်မူ၏။
51|37|၃၇။	ထိုအရပ်ဒေသတွင် အလွန်ပြင်းပြနာကျင်ဖွယ်သောအပြစ်ဒဏ်တော်ကို ကြောက်ရွံ့သောသူတို့အဖို့အရာ သင်ခန်းစာတော်တစ်ပါးကို ငါအထင်အရှားထားခဲ့တော်မူ၏။
51|38|၃၈။	ထို့အပြင် ငါသည် ဖွာရောမင်းထံ ထင်ရှားသောအမိန့်တော်နှင့်တကွ စေလွှတ်တော်မူသည့်တမန်တော်မူစာ ၌လည်း သာဓကတော်တစ်ပါးပါရှိ၏။
51|39|၃၉။	သို့သော် ဖွာရောဘုရင်သည် မာန်စောင်ပလွှား မိမိစွမ်းအားကို ယုံကြည်ကိုးစား၍ တမန်တော်ကို ငြင်းဆန်ပြီးလျှင် ပယောဂဆရာ(သို့မဟုတ်) ရူးသွပ်သောသူဟု ပုတ်ခတ်စွပ်စွဲ၏။
51|40|၄ဝ။	ထို့ကြောင့် ငါသည် ထိုမင်းနှင့်တကွ ၎င်း၏ စစ်သည်ဗိုလ်ခြေတို့ကို ဖမ်းဆီးပြီးလျှင် ပင်လယ်ထဲသို့ ပစ်ချ တော်မူလိုက်၏၊ အကြောင်းမူကား သူသည် အပြစ်သင့်သူဖြစ်၏။
51|41|၄၁။	ထို့အပြင်အားဒ်လူမျိုးထံသို့ သေကြေပျက်စီးသောလေဆိုးကို ငါစေလွှတ်တော်မူသောအခါ ထိုလူမျိုး၌ သက်သေ သာဓကတော်တစ်ပါးရှိ၏။
51|42|၄၂။	ထိုလေပြင်းမုန်တိုင်းသည် မိမိလမ်းတွင် ရှိသမျှအရာဝထ္ထုတို့ကို ချမ်းသာမပေး၊ အားလုံးကို မြေမှုန့်အတိဖြစ်စေ၏။
51|43|၄၃။	ထို့အပြင် စမူးဒ်လူမျိုးအား သင်တို့သည် ရှေ့ကို အနည်းငယ်မျှသာလောကီစည်းစိမ်ကို ခံစားလော့ဟု မိန့် တော်မူသောအခါ၌လည်း ထိုလူမျိုးတို့၌ သက်သေသာဓကတော်တစ်ပါးရှိ၏။
51|44|၄၄။	သို့သော် ထိုသူတို့သည် မိမိတို့၏အသက်သခင် ကျေးဇူးရှင်ကြီး၏ ပညတ်တော်ကို တော်လှန်ကြသောကြောင့် သူတို့ငေးကြည့်နေစဉ်ပင် သူတို့ကို မိုးကြိုးပစ်၏။
51|45|၄၅။	ထိုအခါ သူတို့သည် ထိုင်ရာမှမထနိုင်ချေ၊ မိမိကိုယ်ကို မကူညီမစောင့်ရှောက်နိုင်ချေ။
51|46|၄၆။	ထို့အပြင်အထက်ကျော်ကာလက တမန်တော်နူဟို၏ လူတို့ရှိကြ၏၊ မှတ်သားကြလော့၊ သူတို့သည် တရား လက်လွှတ်ဆိုးသွမ်းသောသူတို့ဖြစ်ကြ၏။
51|47|၄၇။	ငါသည် တန်ခိုးတော်အနန္တအားဖြင့် မိုးကောင်းကင်ကို ဖန်ဆင်းတော်မူ၏၊ ငါပင်လျှင် ထိုကောင်းကင်ကို အလွန်ကျယ်ပြန့်စေတော်မူ၏။
51|48|၄၈။	ထို့အပြင် ငါသည် မဟာပထဝီမြေကြီးကို ကျယ်ဝန်းပြန့်ပြူးစွာခင်းကျင်းထားတော်မူ၏၊ ဤသို့ခင်းကျင်းတော်မူ ထသောအရှင်သည် မဟာကရုဏာတော်သခင်ဖြစ်တော်မူ၏။
51|49|၄၉။	ငါသည် ခပ်သိမ်းသောဝထ္ထုများကို အစုံလိုက်၊ အစုံလိုက်ဖန်ဆင်းတော်မူ၏၊ သို့ဖန်ဆင်းတော်မူခြင်းကား သင်တို့သုံးသပ်ဆင်ခြင်ကောင်း ဆင်ခြင်ဖို့ရာဖြစ်၏။
51|50|၅ဝ။	ထို့ကြောင့် အရှင်မြတ်အထံတော်သို့ ပြေးကြလော့၊ ငါ့မှာမူကား သင်တို့အတွက် အရှင်မြတ်အထံတော်မှ သတိပေးသူရိုးရိုးသာဖြစ်၏။
51|51|၅၁။	ထို့အပြင်အလ္လာဟ်အရှင်မြတ်နှင့် အခြားဘုရားကို တွဲ၍ မကိုးကွယ်ကြလင့်၊ ငါ့မှာမူကား အရှင်မြတ်အထံတော် မှ သင်တို့အတွက် သတိပေးသူရိုးရိုးသာဖြစ်၏။
51|52|၅၂။	ဤလူများအလျင် လူဟောင်းများထံသို့ တမန်တော်များမလာလေမှ လာလေလျှင် သူတို့က တမန်တော်တို့ကို စုန်းမှော်ပယောဂဆရာ(သို့မဟုတ်) အရူးအပေါဟု ပုန်ခတ်စွပ်စွဲကြ၏။
51|53|၅၃။	ယင်းကဲ့သို့ မိုက်ရိုင်းစော်ကားခြင်းကို တစ်ဦးမှ တစ်ဦးသို့ အမွေပေးခဲ့သလော၊ မဟုတ်ချေ၊ သူတို့သည် တရားတော်ကို ကျူးလွန်သူများဖြစ်ကြ၏။
51|54|၅၄။	ထို့ကြောင့် သူတို့ထံမှ ထွက်ခွာသွားလော့၊ သတိပေးနှိုးဆော်ခြင်းသည် ယုံကြည်သူတို့ကို အကျိုးပေး၏။
51|55|၅၅။	အို-တမန်တော်၊ သတိပေးလော့၊ သတိပေးနှိုးဆော်ခြင်းသည် ယုံကြည်သူတို့ကို အကျိုးပေး၏။
51|56|၅၆။	ငါသည် ဂျင်နတ်သားများနှင့် လူသားတို့ကို ငါ့အား ကိုးကွယ်ဝတ်ပြုဖို့အတွက်သာ ဖန်ဆင်းတော်မူ၏။
51|57|၅၇။	ငါသည် သူတို့ထံမှ စားနပ်ရိက္ခာကို အလိုတော်ရှိတော်မူသည်မဟုတ်၊ သူတို့ကို ငါ့အား အစာအဟာရကျွေးမွေး ရန် ဗျာဒိတ်ပေးတော်မူသည်လည်းမဟုတ်။
51|58|၅၈။	မှတ်သားကြလော့၊ အလ္လာဟ်အရှင်မြတ်သည်၊ အရှင်မြတ်သည် စားနပ်ရိက္ခာပေးသနားတော်မူသောအရှင်၊ အနန္တတန်ခိုးတော်ရှင်ဖြစ်တော်မူ၏။
51|59|၅၉။	ထို့အပြင်မှတ်သားကြလော့၊ ရှေးခေတ်မတရားကောင်တို့အတွက် ကြောက်မက်ဖွယ်သောနေ့ကျရောက်သကဲ့သို့ ယခုခေတ်ဒုစရိုက်ကောင်တို့အဖို့လည်း ကြောက်မက်ဖွယ်သောနေ့တော်အသင့်ရှိ၏၊ ထို့ကြောင့်သူတို့သည် ထိုနေ့တော်ကြီးကို အလျင်စလိုတောင်းဆိုခြင်းကို အလျင်းမပြုသင့်ချေ။
51|60|၆ဝ။	သို့ဖြစ်၍ မိစ္ဆာဒိဋ္ဌိတို့သည် မိမိတို့ထံ ဆိုက်ရောက်လာစေတော်မူမည်ဟု ကတိထားတော်မူသောနေ့တော်ကြီး ကြောင့် ပျက်စီးရတော့မည်သာတည်း။
52|1|၁။	အို-တမန်တော်၊ တူစီနာတောင်ကို စဉ်းစားဆင်ခြင်၍ ငါ၏တန်ခိုးတော်ဂုဏ်တော်ကို သတိရလော့။
52|2|၂။	ထို့အပြင်ကမ္ဗည်းထိုးထားသောကျမ်းတော်ကိုလည်း အာရုံပြု၍ ငါ၏တန်ခိုးတော်ဂုဏ်တော်ကို သတိရလော့။
52|3|၃။	ထိုကျမ်းတော်ကား ကျယ်ဝန်းပြန့်ပြူချောမွတ်သောစက္ကူပေါ်တွင် ရေးတင်မှတ်သားလျက်ရှိ၏။
52|4|၄။	ထို့အပြင် လူအများခဏခဏဝတ်တက်ရန်လာသောကအ်ဘာကျောင်းတော်ကြီးကိုလည်း အာရုံပြု၍ ငါ၏ တန်ခိုး တော် ဂုဏ်တော်ကို သတိရလော့။
52|5|၅။	ထိုမြင့်မြတ်လှစွာသောအမိုးကိုလည်း အာရုံပြု၍ ငါ၏ တန်ခိုးတော်ဂုဏ်တော်ကို သတိရလော့။
52|6|၆။	ထို့အပြင် ရေတင်းကြမ်းပြည့်လျှံနေသောသမုဒ္ဒရာကိုလည်း အာရုံပြု၍ ငါ၏တန်ခိုးတော်ဂုဏ်တော်ကို သတိ ရလော့။
52|7|၇။	အို-တမန်တော်၊ သင်၏အရှင်သခင်၏ အပြစ်ဒဏ်တော်သည် မုချဧကန်ကျရောက်လာမည်သာတည်း။
52|8|၈။	ထိုအပြစ်ဒဏ်တော်သည် ကာဆီးထားနိုင်သူဆို၍ တစ်စုံတစ်ယောက်မျှမရှိချေ။
52|9|၉။	မိုးကောင်းကင်သည် မငြိမ်မသက်သွက်သွက်ခါလှုပ်သောနေ့တော်ကြီး။
52|10|၁ဝ။	ထိုနေ့တော်ကြီး၌ တောင်ကမ်းဟူသမျှလည်း လေတွင် လွင့်ပါလတ့ံ။
52|11|၁၁။	တရားတော်ကို ငြင်းပယ်သောသူအပေါင်းသည် ထိုနေ့တော်ကြီး၌ ကြီးစွာပျက်စီးရတော့သည်သာတည်း။
52|12|၁၂။	ထိုသူတို့သည် သိမ်မွေ့နက်နဲသောကိစ္စများတွင် အဖျင်းစကားပြောကြ၏။
52|13|၁၃။	ထိုသူတို့ကို ငရဲမီးအတွင်းသို့ ထိုးသွင်းသောနေ့တော်ကြီး၌။
52|14|၁၄။	ယင်းသို့ ထိုးသွင်းပြီးနောက် သူတို့အား မိန့်တော်မူသည်မှာ ဟယ်-မိစ္ဆာဒိဋ္ဌိတို့၊ ဤမီးသည် နင်တို့ငြင်းခုံသော ငရဲမီးဖြစ်၏။
52|15|၁၅။	ဤငရဲသည် မှော်အတတ်လော၊ သို့မဟုတ် သင်တို့သည် မမြင်ကြသလော။
52|16|၁၆။ ငရဲမီးအပူရှိန်ကို ခံကြလော့၊ ထိုအပူရှိန်ကို နင်တို့သည်းခံစွာခံသည်ဖြစ်စေ၊ မခံသည်ဖြစ်စေ၊ နင်တို့အတွက် မထူးချေ၊ အတူတူသာဖြစ်၏၊ နင်တို့ပြုကျင့်လေ့ရှိသောအကျင့်အကြံများအတွက် နင်တို့အား ပေးအပ်ခြင်းသာ ဖြစ်၏။
52|17|၁၇။	မှတ်သားကြလော့၊ မိမိတို့ကျင့်အပ်သောကျင့်ဝတ်များကို ကျေပွန်သူတို့မှာမူကား နိဗ္ဗာန်ဥယျာဉ်တော်များ၌ စံစားကြရ၏၊ ပျော်ရွှင်ကြရ၏။
52|18|၁၈။	သူတို့၏ အရှင်သခင်သည် သူတို့အား အောင်ဆုမင်္ဂလာတော်ပေးသနားတော်မူ၏၊ ငရဲမီးညှင်းပန်းခြင်းဘေးမှ ကာဆီးထားတော်မူ၏၊ ထိုအကြောင်းများကြောင့် သူတို့သည် အားရဝမ်းသာရှိကြရ၏။
52|19|၁၉။	သူတို့အား မိန့်တော်မူသည်မှာ အို-နိဗ္ဗာန်သားအပေါင်းတို့၊ သင်တို့ပြုကျင့်ခဲ့သောကုသိုလ်ကောင်းမှု၏ အကျိုး ကြောင့် ပျော်ရွှင်သာယာစွာစားကြလော့၊ သောက်ကြလော့။
52|20|၂ဝ။ ထိုသူတို့သည် တင့်တယ်သိုက်မြိုက်စွာစီတန်းခင်းကျင်းထားသောပလ္လင်ထက်ဝယ် လှဲလျောင်းမွေ့လျော်စံပျော် နေထိုင်ကြရ၏၊ ငါသည် သူတို့အား မျက်စိမျက်လုံးပြူးထူးလှပသောနတ်ကညာများနှင့် စုလျားရစ်ပတ်လက်ထပ် ပေးသနားတော်မူ၏။
52|21|၂၁။ ထို့အပြင် ယုံကြည်သူတို့၏ သားသမီးများသည် ယုံကြည်မှု၌ မိမိတို့မိဘ၏ ခြေရာကို လိုက်လျှင် ငါသည် ထိုသားသမီးများကို မိမိတို့မိဘနှင့် နိဗ္ဗာန်တွင် တွေ့ဆုံ၍ အတူတကွစံစားနေထိုင်စေတော်မူမည်၊ ထိုသူတို့ ဆည်းပူးခဲ့သောကုသိုလ်ကောင်းမှု၏ အကျိုးကိုလည်း အနည်းငယ်မျှလျှော့ပေါ့ပေးတော်မူမည်မဟုတ်၊ လူတိုင်း ပင်လျှင် မိမိပြုကျင့်ခဲ့သောအမှုအခင်းများ၏ အကျိုးအပြစ်အတွက် တာဝန်ခံ၊ အပေါင်ခံပစ္စည်းဖြစ်၏။
52|22|၂၂။	ထို့အပြင် ငါသည် နိဗ္ဗာန်သူနိဗ္ဗာန်သားတို့အား သူတို့အလိုရှိသည့်အတိုင်း သစ်သီးသစ်ဥအမျိုးမျိုး၊ သားငါး အဖုံဖုံတို့ကို ပေးသနားတော်မူ၏။
52|23|၂၃။	ထို့အပြင် သူတို့သည် တစ်ဦးလက်မှ တစ်ဦးလက်သို့ ရေခွက်တစ်ခုကို ကမ်းလှမ်းယူငင်ပေးကြ၏၊ ထိုခွက်ရှိ သောက်စရာကြောင့် သောက်သူတို့သည် ယစ်မူးမေ့လျော့ခြင်းလည်းမရှိ၊ စကားအသိမ်အဖျင်းကို ပြောဆိုခြင်း လည်းမရှိ၊ အပြစ်ကျုးကျော်ခြင်းလည်းမရှိဖြစ်၏။
52|24|၂၄။	ထို့အပြင်သူတို့အပါးတွင် သူတို့၏ကိုယ်ပိုင်ကံကြွေးလုလင်တို့သည် ထိုမှ ဤမှ သွားလာလှည့်ပတ်ခစားလျက် ရှိကြ၏၊ ထိုလုလင်တို့သည် ယောက်သွားအတွင်း ဖုံးအုပ်လျက်ရှိသောပုလဲအသွင် ဖြူစင်လှပ၏။
52|25|၂၅။	ထို့အပြင်သူတို့သည် တစ်ဦးအနား တစ်ဦးကပ်၍ တစ်ယောက်အကြောင်းကို တစ်ယောက်မေးမြန်းလျက်ရှိကြ၏။
52|26|၂၆။	ထိုနေ့တော်ကြီး၌ တစ်ဦးနှင့်တစ်ဦးပြောကြသည်မှာ အကျွနု်ပ်တို့သည် အထက်ကျော်ကာရီက အိမ်သူအိမ်သား များနှင့်အတူနေထိုင်စဉ် ကျွနု်ပ်တို့သည် အမြဲပင်စိုးရိမ်ကြောင့်ကျခဲ့ကြရ၏။
52|27|၂၇။	သို့သော် အလ္လာဟ်အရှင်မြတ်သည် အကျွနု်ပ်တို့အား ကောင်းကြီးမင်္ဂလာတော်ပေးသနားတော်မူပြီ၊ ငရဲမီးလေပူ အခိုးအငွေ့ဘေးမှ ကာကွယ်တော်မူခဲ့ပြီ။
52|28|၂၈။	အကျွနု်ပ်တို့ကား ရှေးအခါလောကတွင် အရှင်မြတ်အား အစဉ်မပြတ်ဝတ်ပြုခဲ့ကြ၏၊ အရှင်မြတ်သည် မဟာ ကရုဏာတော်အရှင်၊ အနန္တကောင်းကြီးမင်္ဂလာတော်သခင် အမှန်အကန်ဖြစ်တော်မူ၏။
52|29|၂၉။	ထို့ကြောင့် အို-တမန်တော်၊ လူသားတို့အား သတိပေးလော့၊ အလ္လာဟ်အရှင်မြတ်၏ ဂုဏ်ကျေးဇူးတော်ကြောင့် သင်သည် ဗေဒင်ဆရာလည်းမဟုတ်၊ စိတ်နှလုံးပေ့ါသွပ်သူအရူးလည်းမဟုတ်။
52|30|၃ဝ။	သို့မဟုတ် သူတို့က သူသည် လင်္ကာဆရာဖြစ်၏၊ သူ့ကို အချိန်ကာလက ဆုံးမမည်ဟု အကျွနု်ပ်တို့မျှော်လင့် ၏ဟု ပြောဆိုကြသလော။
52|31|၃၁။	အို-တမန်တော်၊ သူတို့အား သင်တို့လည်း မိမိတို့လိုရာကို မျှော်လင့်ကြလော့၊ ငါလည်း သင်တို့နည်းတူ မျှော်လင့်၏ဟု ဟောကြားလော့။
52|32|၃၂။	အို-တမန်တော်၊ ထိုသူတို့၏ စိတ်က သူတို့အား ဤကဲ့သို့ပြုကျင့်ပြောဆိုရန် အကြံပေးသလော၊ သို့မဟုတ် သူတို့သည် တရားကျူးလွန်သောသူယုတ်များဖြစ်ကြသလော။
52|33|၃၃။	သို့မဟုတ် သူတို့က ဤကျမ်းတော်ကို သူဖန်တီး၏ဟု စွပ်စွဲသလော၊ ယင်းစွပ်စွဲချက်မမှန်ချေ၊ သို့သော် သူ တို့သည် ယုံကြည်မည်မဟုတ်ချေ။
52|34|၃၄။	သူတို့သည် အကယ်၍ အမှန်စကားကို ဆိုသော် သူတို့အား ဤကျမ်းမြတ်ကုရ်အာန်နှင့်တူမျှသောတရားဒေသနာ တစ်ပါးကို ပြုကြစေလော့။
52|35|၃၅။	သို့မဟုတ် သူတို့သည် နတ္တိမှ ဖန်ဆင်းတော်မူခြင်းခံကြရသလော၊ သို့မဟုတ် သူတို့သည် ဖန်ဆင်းသူများဖြစ် ကြသလော။
52|36|၃၆။	သို့မဟုတ် သူတို့သည် မိုးကောင်းကင်နှင့် ကမ္ဘာမြေကြီးကို ဖန်ဆင်းကြသလော၊ မဖန်ဆင်းချေ၊ သူတို့သည် မည်သည့်အရာမှ တပ်အပ်သေချာစွာမသိကြချေ။
52|37|၃၇။	အို-တမန်တော်၊ သူတို့သည် သင်၏ အရှင်သခင်၏ ဘဏ္ဍာပစ္စည်းတော်များကို ပိုင်ဆိုင်ကြသလော၊ သို့မဟုတ် သူတို့သည် အရှင်မြတ်၏ ဘဏ္ဍာစိုးများဖြစ်ကြသလော။
52|38|၃၈။	သို့မဟုတ် သူတို့၌ ကောင်းကင်သို့ တက်၍ အမိန့်တော်များကို နားထောင်ဖို့ရာ လှေကားရှိသလော၊ သို့ပါလျှင် သူတို့၏ နားထောင်သူအား လုံလောက်ထင်ရှားသောသက်သေပြစေကုန်။
52|39|၃၉။	အို-မိစ္ဆာဒိဋ္ဌိတို့၊ အလ္လာဟ်အရှင်မြတ်မှာ သမီးမိန်းမတော်များသာရှိ၍ သင်တို့မှာ သားယောက်ျားများရှိကြသလော။
52|40|၄ဝ။	သို့မဟုတ် သင်တမန်တော်သည် ၎င်းတို့အား တရားဓမ္မဟောပြောခတောင်းဖူးသလော၊ ယင်းသို့တောင်းခြင်း ကြောင့် သူတို့ကြွေးတွင် နစ်မြုနေပြီလော။
52|41|၄၁။	သို့မဟုတ် သူတို့သည် မမြင်စွမ်းနိုင်သောအရာများကို ပိုင်ဆိုင်၍ ထိုအရာများကို ရေးသားထားနိုင်ကြသလော။
52|42|၄၂။	သို့မဟုတ် သူတို့သည် တမန်တော်ကို ဥပါယ်တမည်ဖြင့် လှည့်စားဖို့ရာ ကြံစည်ကြသလော၊ သို့သော်မယုံကြည် သူတို့သာလျှင် လှည့်ဖြားခြင်းခံကြရ၏။
52|43|၄၃။	သို့မဟုတ် သူတို့မှာ အလ္လာဟ်အရှင်မြတ်မှတပါး အခြားအရှင်သခင်ရှိသလော၊ အလ္လာဟ်အရှင်မြတ်သည် သူတို့တွဲဖက်သောဘုရားတုဘုရားယောင်များထက် မြင့်မြတ်တော်မူထသောအနန္တဂုဏ်တော်ရှင်ဖြစ်တော်မူ၏။
52|44|၄၄။	အကယ်၍ ထိုမိစ္ဆာဒိဋ္ဌိတို့သည် မိမိတို့အပေါ်သို့ အထက်ကောင်းကင်ဘုံပဲ့ကျသည်ကို မြင်ကြရလျှင် သူတို့က ကျလာသောအရာသည် တိမ်ဆိုင်တိမ်ခဲဖြစ်သည်ဟု ပြောဆိုကြလတ့ံ။
52|45|၄၅။	အို-တမန်တော်မိုဟမ္မဒ်၊ ထိုသူတို့သည် ၎င်းတို့၏ နေ့တော်ကြီးကို တွေ့မြင်ရသည့်တိုင်အောင် သူတို့ကို လျစ်လျူရှုလော့၊ ထိုနေ့တော်ကြီး၌ သူတို့သည် မိုးကြိုးအပစ်ခံကြရလတ့ံ။
52|46|၄၆။	ထိုနေ့တော်ကြီး၌ ထိုသူတို့၏ ပရိယာယ်သည် သူတို့အတွက် တစ်စုံတစ်ခုမျှစွမ်းဆောင်နိုင်မည်မဟုတ်၊ ထို့အပြင် သူတို့သည် ကူညီစောင်မခြင်းကို ခံကြရလိမ့်မည်မဟုတ်။
52|47|၄၇။	စင်စစ်အားဖြင့် ထိုဒုစရိုက်ကောင်များအဖို့အရာ ဤဒဏ်တော်ထက် ကြီးလေးသောဒဏ်တော်လည်းရှိသေး၏၊ သို့သော်သူတို့အနက် အရေအတွက်များစွာသောသူတို့သည် မသိကြချေ။
52|48|၄၈။	ထို့ကြောင့် အို-မိုဟမ္မဒ်၊ သင်၏ အရှင်သခင်၏ စီရင်ချက်ဗျာဒိတ်တော်ကိုသာ စိတ်ရှည်လက်ရှည်မျှော်လင့် စောင့်ဆိုင်းလော့၊ အကြောင်းမူကား သင်သည် မုချဧကန် ငါ၏မျက်မှောက်တော်တွင် ရှိ၏၊ သင်သည် နံနက်အိပ်ရာမှ ထသောအခါ သင်၏အရှင်သခင်၏ ကျေးဇူးတော်ကို ချီးကျုးလော့။
52|49|၄၉။	ထို့အပြင် သင်သည် ညဉ့်အခါ၌လည်းကောင်း၊ နံနက်မိုးသောက်ကြယ်နက္ခတ်များဝင်သောအခါ၌လည်းကောင်း၊ အရှင်မြတ်အား ချီးကျူးတသလော့။
53|1|၁။	အို-ကြားနာရသူအပေါင်းတို့၊ ဝင်သောကြယ်ကို ဆင်ခြင်အောက်မေ့လျက် ငါ၏ တန်ခိုးတော်ဂုဏ်တော်ကို သတိရကြလော့။
53|2|၂။	သင်တို့၏ အဆွေတော်သည် အယူလွဲသူမဟုတ်၊ အလိမ်ခံရသူလည်းမဟုတ်။
53|3|၃။	သူသည် မိမိစိတ်ထင်ရာကို ပြောဆိုသူလည်းမဟုတ်။
53|4|၄။	သူသည် မိမိစိတ်နှလုံးတွင် ထင်ရှားစေတော်မူသောဗျာဒိတ်တော်ကိုသာလျှင် ဟောကြား၏။
53|5|၅။	ထိုဗျာဒိတ်တော်သည် သူ့အား တန်ခိုးစွမ်းအားနှင့်ပြည့်စုံသောကောင်းကင်တမန်တော်တစ်ပါး သင်ကြားပေး၏။
53|6|၆။	ထိုကောင်းကင်တမန်သည် ခွန်အားဗလကြီး၍ မြင်လောက်အောင် ထင်ရှားစွာဖြစ်ပေါ်လာ၏။
53|7|၇။	ထိုအခါ ထိုကောင်းကင်တမန်သည် မြင့်လှစွာသောကောင်းကင်အခြေ၌ တည့်မတ်စွာရပ်တန့်၏။
53|8|၈။	ထို့နောက်ချဉ်းကပ်လာပြီးလျှင် အောက်သို့ သက်ဆင်းလာ၏။
53|9|၉။	ထိုအခါ တမန်တော်မိုဟမ္မဒ်နှင့် ကောင်းကင်တမန်သည် လေးတာနှစ်ပြန်ခန့်မျှသာကွာ၏၊ သို့မဟုတ် ထို့ထက် နီးကပ်၍ လာ၏။
53|10|၁ဝ။	ထို့အပြင် အရှင်မြတ်သည် မိမိ၏ကျေးကျွန်တော်အား မိမိထုတ်ပြန်တော်မူသောဗျာဒိတ်တော်များကို ချပေးတော် မူ၏။
53|11|၁၁။	တမန်တော်၏ စိတ်နှလုံးသည် ၎င်းတွေ့မြင်ရသည်တို့ကို မှားယွင်းစွာတွေ့မြင်ရသည်မဟုတ်ချေ။
53|12|၁၂။ သို့ပါလျက် သင်တို့သည် တမန်တော်တွေ့မြင်ရသည်တို့ကို ငြင်းခုံကြရမည်လော။
53|13|၁၃။	ထို့အပြင် တမန်တော်သည် ထိုကောင်းကင်တမန်တော်ကို နောက်ထပ်တဖန်အမှန်အကန်မြင်ရ၏။
53|14|၁၄။	အလွန်ဝေးကွာသောဆီးပင်ပျိုအနီး၌ ယင်းသို့တွေ့မြင်ရ၏။
53|15|၁၅။	ထိုဆီးပင်ပျို၏ အပါးတွင် နိဗ္ဗာန်ဗိမာန်ရှိ၏။
53|16|၁၆။	ထိုဆီးပင်ပျိုကို ဖုံးအုပ်သောအရာများက ဖုံးအုပ်သောအခါ။
53|17|၁၇။	တမန်တော်၏ မျက်စိအိန္ဒြေသည် တောင်မြောက်လေးပါးတိမ်းငဲ့၍လည်း မကြည့်၊ ရှေ့သို့ ကျူးလွန်၍လည်း မကြည့်ချေ။
53|18|၁၈။	ထိုအခါ တမန်တော်သည် မိမိအရှင်သခင်၏ ခမ်းနားကြီးကျယ်အ့ံဖွယ်သောတန်ခိုးနိမိတ်လက္ခဏာတော်များ အနက် လက္ခဏာတော်တစ်ပါးကို မျက်ဝါးထင်ထင်မုချဧကန်မြင်ရ၏။
53|19|၁၉။	ဟယ်-မိစ္ဆာမိုက်တို့၊ သင်တို့လာဘ်နှင့် အွတ်ဇာဟုခေါ်သောဘုရားတို့အကြောင်းကို စဉ်းစားဆင်ခြင်ပြီးပြီလော။
53|20|၂ဝ။	ထို့အပြင် မနတ်ခေါ်တတိယမြောက်ဘုရားတုအကြောင်းကိုလည်း စဉ်းစားဆင်ခြင်ပြီးပြီလော။
53|21|၂၁။	သားယောက်ျားတို့သည် သင်တို့အဖို့ သမီးမိန်းမတို့သည် အရှင်မြတ်အဖို့ ဖြစ်သလော။
53|22|၂၂။	ယင်းကဲ့သို့ ဝေခြမ်းခြင်းသည် မုချဧကန်မတရားချေ။
53|23|၂၃။	ဟယ်-မယုံကြည်သူတို့၊ ထိုဘုရားတုတို့၏ အမည်များမှာ သင်တို့နှင့် သင်တို့၏မိဘဘိုးဘွားတို့ပေးသောအမည် များသာတည်း၊ အလ္လာဟ်အရှင်မြတ်သည် ထို့အတူဘုရားတို့ကို အသိအမှတ်ပြုတော်မူကြောင်း ဗျာဒိတ်ပေးတော် မမူချေ၊ စင်စစ်အားဖြင့် ဤအယူမှားသူတို့သည် မိမိတို့ထင်မိထင်ရာယမ်းဆတွေးတောရာနှင့် မိမိအလိုရှိရာ တို့ကိုသာ ခဝပ်ကိုးကွယ်ကြ၏၊ ယခုမူကား သူတို့၏အရှင်သခင်ထံတော်မှ သူတို့ထံသို့ လမ်းညွှန်တော်ကျရောက် လာပြီ။
53|24|၂၄။	သို့မဟုတ် လူသားသည် မိ်မိတပ်မက်မောသောအရာကို ရရှိမည်လော။
53|25|၂၅။	သို့သော်အလ္လာဟ်အရှင်မြတ်သည် ဤဘဝ၊ နောင်ဘဝနှစ်ဘဝစလုံးကို စိုးပိုင်တော်မူ၏။
53|26|၂၆။	အထက်ကောင်းကင်ဘုံ၌ များစွာသောကောင်းကင်တမန်တို့ရှိကြ၏၊ သူတို့သည် ဝေနေယျသတ္တဝါအပေါင်းကို ငရဲမှ ကယ်နှုတ်ရန် တောင်းပြန်ကြ၏၊ ဤတောင်းပန်ခြင်းသည် တစ်စုံတစ်ရာအကျိုးပေးမည်မဟုတ်၊ သို့သော် အကြင်သူအား အလ္လာဟ်အရှင်မြတ်အလိုတော်ရှိ၍ တောင်းပန်ကယ်နှုတ်ခွင့်ကို ပေးသနားတော်မူအ့ံ၊ ထိုသူ၏ တောင်းပန်ကယ်နှုတ်ခြင်းကို လက်ခံတော်မူ၏။
53|27|၂၇။ မှတ်သားကြလော့၊ နောင်တမလွန်ဘဝကို မယုံကြည်သောသူတို့သာလျှင် ကောင်းကင်တမန်များအား မိန်းမတို့ အမည်ကို ပေးကြ၏။
53|28|၂၈။ အမှန်ဆိုသော် ထိုသူတို့သည် ကောင်းကင်တမန်များ၏ အကြောင်းကို တပ်ရာမသိချေ၊ စိတ်ထင်ရာကိုသာ ရမ်းဆပြောဆိုကြ၏၊ စင်စစ်မှာ ယင်းကဲ့သို့မှန်းဆပြောဆိုခြင်းသည် အဟုတ်အမှန်ကို အစားမထိုးနိုင်ချေ။
53|29|၂၉။	အို-မိုဟမ္မဒ်၊ ငါ့အား အာရုံမပြုလိုပဲ လောကီအာရုံကာမဂုဏ်ကိုသာ တပ်မက်မောသူကို စွန့်ခွာသွားလော့။
53|30|၃ဝ။	ထိုသူတို့၏ အသိပညာသည် ဤမျှလောက်သာ စောက်နက်၏၊ မှတ်သားလော့၊ သင်၏ အရှင်သခင်သည် လမ်းလွဲသွားသူကို ကောင်းစွာသိမြင်တော်မူ၏၊ လမ်းမှန်ကို လိုက်သူကိုလည်း ကျနစွာသိမြင်တော်မူ၏။
53|31|၃၁။	အထက်ကောင်းကင်ဘုံနှင့် အောက်မဟာပထဝီမြေကြီးပေါ်ဝယ် ရှိရှိသမျှတို့ကို အလ္လာဟ်အရှင်မြတ်သည် စိုးပိုင် တော်မူ၏၊ အရှင်မြတ်သည် မကောင်းမှုကို ကျူးလွန်သူတို့အား မိမိတို့ကျုးလွန်မှုအလိုက် အပြစ်ပေးတော်မူ၏၊ ကောင်းမှုကို ပြုကျင့်သူတို့အား မိမိတို့ကောင်းမှုနှင့်အညီ ဆုပေးတော်မူ၏။
53|32|၃၂။ အကြင်သူတို့သည် ကြီးလေးသောအပြစ်များနှင့် စက်ဆုတ်ရွံရှာဖွယ်ဖြစ်သောရောဂဒေါသစသောအညစ်အကြေး များကို ရှောင်ကြဉ်လျက် သေးငယ်သောအပြစ်များကို မတော်တဆပြုမိကြအ့ံ၊ ထိုသူတို့အဖို့ သင်၏ အရှင် သခင်သည် ကြီးမားသောကောင်းကြီးမင်္ဂလာတော်အရှင်ဖြစ်တော်မူ၏၊ အို-လူသားအပေါင်းတို့၊ အရှင်မြတ်သည် သင်တို့ကို မြေဖြင့် ဖန်ဆင်းသောအခါနှင့် အမိဝမ်းတွင်း၌ ဖုံးကွယ်ထားသောအခါမှစ၍ သင်တို့၏ အဖြစ်အပျက် အလုံးစုံတို့ကို အကြွင်းမဲ့သိတော်မူ၏၊ သို့ဖြစ်၍ သင်တို့သည် မိမိကိုယ်ကို မိမိ အပြစ်ကင်းမဲ့သန့်ရှင်းသူများ ဟူ၍ မဆိုကြလင့်၊ အရှင်မြတ်သည် ဒုစရိုက်မကောင်းမှုကို ရှောင်ကြဉ်သူကို ကောင်းစွာသိတော်မူ၏။
53|33|၃၃။	အို-တမန်တော်၊ မျက်နှာလွှသွားသောသူကို သင်မြင်သလော။
53|34|၃၄။	ထိုသူသည် အနည်းငယ်သာ ပေးကမ်း၏၊ ထို့နောက်ငြိုငြင်၏။
53|35|၃၅။	ထိုသူ၌ မမြင်စွမ်းနိုင်သောအရာများကို သိနိုင်သောပညာရှိသလော၊ ထိုအရာများကို သူမြင်ရသလော။
53|36|၃၆။	ထိုသူသည် တမန်တော်မူစာအား ထုတ်ပြချပေးသနားတော်မူသောကျမ်းတော်ပါ အမင်္ဂလာသတင်းကို မကြား ရသေးဘူးလား။
53|37|၃၇။	ထို့အပြင်မိမိကြွေးကို ဆပ်သောတမန်တော်အေဗရာဟမ်အား ချပေးသနားတော်မူသောကျမ်းတော်ပါအကြောင်း အရာများကိုလည်း မကြားရသေးဘူးလော။
53|38|၃၈။	ထိုသတင်းကား မိမိဝန်ထုပ်ဝန်ပိုးကို ထမ်းရသောလူသားတို့သည် သူတပါး၏ အထုပ်အပိုးကို ထမ်းရွက်ရမည် မဟုတ်ကြောင်းဖြစ်၏။
53|39|၃၉။	ထို့အပြင်လူသားသည် မိမိကြိုးစားအားထုတ်ပြုကျင့်သည့်အတိုင်း အကျိုးအပြစ်ခံစားရမည့်အကြောင်းလည်း ဖြစ်၏။
53|40|၄ဝ။	ထို့အပြင်လူသားသည် မိမိကြိုးပမ်းမှု အကျိုးအပြစ်ကို မျက်ဝါးထင်ထင်မြင်ရမည့်အကြောင်းလည်းဖြစ်၏။
53|41|၄၁။	ထို့အပြင် လူသားအား မိမိပြုကျင့်မှု၏ အကျိုးအပြစ်ကို အပြည့်အစုံပေးမည့်အကြောင်းလည်းဖြစ်၏။
53|42|၄၂။	ထို့အပြင် သင်တမန်တော်၏ အရှင်သခင်သည် လူသားတို့၏ ခရီးဆုံးပန်းတိုင်ဖြစ်တော်မူကြောင်းလည်းဖြစ်၏။
53|43|၄၃။	ထို့အပြင်အရှင်မြတ်သည် လူသားတို့ကို ရယ်ရွှင်စေတော်မူသောအရှင်၊ ငိုကြွေးစေတော်မူသောအရှင်ဖြစ်တော် မူကြောင်းလည်းဖြစ်၏။
53|44|၄၄။	ထို့အပြင်အရှင်မြတ်သည် ဖြစ်ခြင်း၊ ပျက်ခြင်း၊ အသက်ရှည်ခြင်း၊ သေခြင်းတို့ကို စီရင်တော်မူသောအရှင်ဖြစ်တော် မူကြောင်းလည်းဖြစ်၏။
53|45|၄၅။	ထို့အပြင်အရှင်မြတ်သည် ဖိုမလင်မယားစုံတွဲကို ဖန်ဆင်းတော်မူကြောင်းလည်းဖြစ်၏။
53|46|၄၆။	ယင်းလင်မယားစုံတွဲကို ကကလရေကြည်မှ ဖန်ဆင်းတော်မူ၏၊ ထိုရေကြသည် အဘထံမှ ထွက်၍ အမိသားအိမ် တွင်းသို့ သက်ဝင်ရ၏။
53|47|၄၇။	ထို့အပြင်အှင်မြတ်သည် ဒုတိယအကြိမ်ဖန်ဆင်းဦးမည်ဟု ဗျာဒိတ်ပေးတော်မူကြောင်းလည်းဖြစ်၏။
53|48|၄၈။	ထို့အပြင်အရှင်မြတ်သည် ပေါများကြွယ်ဝခြင်းနှင့် ရောင့်ရဲတင်းတိမ်ခြင်းကို ပေးသနားတော်မူသောအရှင်ဖြစ်တော် မူကြောင်းလည်းဖြစ်၏။
53|49|၄၉။	ထို့အပြင်အရှင်မြတ်သည် ဆီရီရတ်(စ်)ခေါ် ကြယ်နက္ခတ်တာရာတို့၏ အရှင်သခင်ဖြစ်တော်မူကြောင်းလည်းဖြစ်၏။
53|50|၅ဝ။	ထို့အပြင်အရှင်မြတ်သည် ရှေးလူဟောင်းအားဒ်လူမျိုးကို ကွပ်မျက်ဖျက်ဆီးတော်မူကြောင်းလည်းဖြစ်၏။
53|51|၅၁။	ထို့အပြင်အရှင်မြတ်သည် စမုဒ်လူမျိုးကိုလည်း ချမ်းသာမပေး၊ ဖျက်ဆီးတော်မူကြောင်းလည်းဖြစ်၏။
53|52|၅၂။	ထို့အပြင်ရှေးလွန်လေပြီးသောကာလတွင် တမန်တော်နူဟို၏ လူတို့သည် လွန်စွာဆိုးယုတ်မတရားကျင့်၍ ထောင်ထားခြားနားခြင်းကြောင့် ပျက်စီးဆုံးရှုံးရကြောင်းလည်းဖြစ်၏။
53|53|၅၃။	ထို့အပြင်အရှင်မြတ်သည် မူတာဖီကာမြို့နယ် နယ်မြေတဝှမ်းကို ဖျက်ဆီးတော်မူကြောင်းလည်းဖြစ်၏။
53|54|၅၄။	ယင်းသို့ဖျက်ဆီးတော်မူခြင်းကြောင့် ထိုမြို့နယ်သည် ပပျောက်သွားလေ၏။
53|55|၅၅။	သို့ရှိရာ အို-လူသား၊ သင်သည် မိမိ၏ အရှင်သခင်၏ အနန္တကောင်းကြီးမင်္ဂလာတော်များအနက် မည်သည့် မင်္ဂလာတော်ကို ငြင်းပယ်မည်နည်း။
53|56|၅၆။	ဤတမန်တော်သည် သင်လူသားတို့အား သွန်သင်ဆုံးမသတိပေးရန် ပွင့်လာသောရှေးတမန်တော်အဆက်ဆက် တွင် တစ်ဦးဖြစ်၏။
53|57|၅၇။	သင်တို့အား ခြိမ်းခြောက်ထားသောအချိန်နာရီတော်ကြီးသည် နီးကပ်လာပြီ။
53|58|၅၈။	အလ္လာဟ်အရှင်မြတ်မှတပါး မည်သူမျှထိုအချိန်နာရီတော်ကြီးကို ဖော်ပြနိုင်သည်မဟုတ်ချေ။
53|59|၅၉။	သို့ဖြစ်၍ အို-လူသားအပေါင်းတို့၊ သင်တို့သည် ဤဗျာဒိတ်တော်ကို အ့ံသြကြသလော။
53|60|၆ဝ။	သင်တို့သည် မငိုကြွေးပဲလျက် ရယ်ရွှင်မြူးတူးကြသလော။
53|61|၆၁။	သင်တို့သည် ပျော်ရွှင်မြူးတူးလျက် နေကြမည်လော။
53|62|၆၂။	ယင်းသို့မပြုလုပ်ပဲ အလ္လာဟ်အရှင်မြတ်၏ ရှေ့မှောက်တော်၌ ဦးညွှတ်ချကြလော့၊ အရှင်မြတ်အား ခဝပ်ကိုးကွယ် ကြလော့။
54|1|၁။	အချိန်နာရီတော်ကြီးသည် နီးကပ်လာပြီ၊ လလည်း နှစ်စိတ်နှစ်ဖြာကွဲခဲ့လေပြီ။
54|2|၂။	ထို့အပြင် မယုံကြည်သူတို့သည် နိမိတ်လက္ခဏာတော်တစ်ပါးပါးကို မြင်ရသောအခါ ကျောခိုင်းသွားကြ၏၊ ဤအရာကား အလွန်ထက်မြက်သောမျက်လှည့်အတတ်ပေတည်းဟု ဆိုကြ၏။
54|3|၃။	ထိုသူတို့သည် တရားတော်ကို ငြင်းဆန်ကြ၏၊ မိမိတို့၏ ကိလေသာတဏှာဆွဲငင်ရာသို့ တကောက်ကောက် လိုက်ကြ၏၊ သို့သော် အမှုအခင်းတိုင်းသည် အဆုံးအဖြတ်ခံရမည်သာတည်း။
54|4|၄။	ထို့အပြင်သူတို့ထံသို့ သတင်းစကားအမှန်အကန်ကျရောက်လာပြီ၊ ထိုသတင်းသည် သူတို့အား မကောင်းမှုမှ တားဆီးအပ်၏။
54|5|၅။	ထိုသတင်းစကားသည် နက်နဲသောပညာအလင်းရောင်ဖြစ်၏၊ သို့သော်သတိပေးဆုံးမစကားများသည် သူတို့ အပေါ်တွင် အချည်းနှီးဖြစ်၏။
54|6|၆။	ထို့ကြောင့် အို-တမန်တော်၊ ဆင့်ခေါ်ရသောကောင်းကင်တမန်တော်သည် လူသားတို့အား အလွန်နာကျင်ဖွယ် သောအရာထဲသို့ ခေါ်ငင်သောနေ့တော်ကြီး၌ သင်သည် ထိုသူမိုက်တို့ထံမှ ထွက်ခွာသွားလော့။
54|7|၇။	ထိုအခါသူတို့သည် မျက်စိအောက်သို့ စိုက်လျက် သချုႋင်းများမှ ကစဉ့်ကလျားလွင့်ပါး၍လာသောနှံကောင်များ ကဲ့သို့ ထွက်လာကြလတ့ံ။
54|8|၈။	ယင်းသို့ထွက်လာပြီးနောက် ကြွေးကြော်ဆင့်ခေါ်သူရှိရာသို့ လျင်မြန်စွာပြေးလာပြီးလျှင် မိစ္ဆာဒိဋ္ဌိတို့က ဤနေ့ကား ကြမ်းကြုတ်ခက်ထန်လှပေတကားဟု ညည်းညူကြ၏။
54|9|၉။ ထိုသူတို့အလျင် တမန်တော်နူဟို၏ လူများသည် ငြင်းပယ်ကြ၏၊ သူတို့သည် ငါ၏ ကျေးကျွန်တော်ကြီးကို ပယ်ရှားကြ၏၊ ဤသူကား အရူးသာတည်းဟု ဆိုကြကုန်၏၊ သူ့ကို နှင်ထုတ်ကြ၏။
54|10|၁ဝ။	ထို့ကြောင့်သူသည် မိမိအရှင်သခင်အထံတော်၌ အို-အရှင်မြတ်၊ အကျွနု်ပ်သည် အရေးမလှဆုံးရှုံးပါပြီ၊ အကျွနု်ပ် အား စောင်မတော်မူပါဟု ငိုကြွေးတောင်းပန်၏။
54|11|၁၁။	ထိုအခါငါသည် ကောင်းကင်တံခါးများကို ဖွင့်၍ မိုးသည်းထန်စွာရွာသွန်းစေတော်မူ၏။
54|12|၁၂။	ထို့အပြင် ငါသည် မြေကြီးမှ စမ်းရေများစီးထွက်လာစေတော်မူ၏၊ ထိုအခါရေအပေါင်းတို့သည် ငါပြဌာန်းတော်မူ သည့်ကိစ္စအတွက် စုပေါင်းတွေ့ဆုံကြလေ၏။
54|13|၁၃။	ထို့အပြင်ငါသည် တမန်တော်နူဟိုကို ပျဉ်ချပ်များ၊ သံမှုများနှင့်ပြုအပ်သောအရာပေါ်တွင် ချီဆောင်ထားတော်မူ၏။
54|14|၁၄။	ထိုအရာသည် ငါ၏မျက်မှောက်ဝယ်ရေပြင်ပေါ်တွင် ပြေးနေ၏၊ ဤကဲ့သို့စီရင်တော်မူခြင်းသည် မကြည်ညို ငြင်းပယ်ခြင်းခံရသောတမန်တော်အတွက် ဆုလာဘ်တော်ဖြစ်၏။
54|15|၁၅။	ငါသည် ဤကြောင်းရာထုပ္ပတ်ကို နိမိတ်လက္ခဏာ မဟာရာဇဝင်ကြီးတစ်ပါးဖြစ်စေတော်မူ၏၊ သို့သော်သတိရသူ တစ်စုံတစ်ယောက်ရှိသလော။
54|16|၁၆။	အို-လူသားတို့၊ ငါ၏ သတိပေးတရားတော်များရောက်လာပြီးသည့်နောက် ငါ၏ အပြစ်ဒဏ်တော်သည် မည်ရွေ့ မည်မျှကြောက်မက်ဖွယ်ကောင်းသည်ကို ကြည့်ကြလော့။
54|17|၁၇။	ငါသည် ကျမ်းမြတ်ကုရ်အာန်ကို လွယ်လင့်တကူမှတ်သားနိုင်စိမ့်သောငှာ စီရင်ထားတော်မူ၏၊ သို့သော်ဤ ကျမ်းတော်မြတ်ကို အာရုံပြုသူတစ်စုံတစ်ယောက်ရှိသလော။
54|18|၁၈။ အားဒ်လူတို့သည် အဆုံးအမဒေသနာတော်များကို လက်မခံကြ၊ ငါသတိပေးဆုံးမသွန်သင်တော်မူပြီးသည့်နောက် ငါ၏ အပြစ်ဒဏ်သည် မည်ရွေ့မည်မျှကြောက်မက်ဖွယ်ကောင်းသနည်း။
54|19|၁၉။	ကြည့်ရှုကြလော့၊ ငါသည် ထိုသူတို့အပေါ် အလွန်ဆိုးသွမ်းသောဒုက္ခနေ့တွင် အလွန်ပြင်းထန်သောလေပြင်း မုန်တိုင်းကို မုချဧကန် စေလွှတ်တော်မူ၏။
54|20|၂ဝ။	ထိုလေဆိုးကြီးသည် စွန်ပလွံပင်များကို မြစ်ရင်းမကျန် နှုတ်လှန်တိုက်ခတ်ပစ်သကဲ့သို့ အားဒ်လူမျိုးကို သုတ်သင် ပယ်ရှင်းပစ်၏။
54|21|၂၁။	ထို့ကြောင့် ငါ့အဆုံးအမတရားတော်ကို ချပေးသနားတော်မူပြီးနောက် ငါ၏ အပြစ်ဒဏ်တော်သည် မည်ရွေ့မည်မျှ ကြောက်မက်ဖွယ်ကောင်းသည်ကို ဆင်ခြင်ကြည့်ရှုကြလော့။
54|22|၂၂။	ငါသည် ကျမ်းမြတ်ကုရ်အာန်ကို လွယ်လင့်တကူမှတ်သားနိုင်စိမ့်သောငှာ စီရင်ထားတော်မူ၏၊ သို့သော်ဤ ကျမ်းတော်ကို အာရုံပြုသူတစ်စုံတစ်ယောက်ရှိသလော။
54|23|၂၃။	စမုဒ်အမျိုးသားတို့လည်း အဆုံးအမတရားတော်ကို မယုံကြည်ငြင်းဆန်ကြ၏။
54|24|၂၄။	အကြောင်းမူကား သူတို့က ဤသို့ဆိုကြ၏၊ ငါတို့သည် မိမိအထဲမှဖြစ်သော သေမျိုးတစ်ယောက်ကို လိုက်နာ ရမည်လော၊ ထိုသို့လိုက်နာဆောင်ရွက်လျှင် ငါတို့သည် မုချဧကန်အမှားနှင့် ရူးသွပ်ခြင်းသို့ ဆိုက်ရောက်ရ တော့မည်။
54|25|၂၅။	ငါတို့အနက် သူ့ကိုသာ ဗျာဒိတ်ချပေးတော်မူသလော၊ မဟုတ်ချေ၊ သို့သော်သူသည် မာနကြီးသောမုသားကောင် တည်း။
54|26|၂၆။	ထိုသူတို့၏ တမန်တော်အား ဤသို့မိန့်တော်မူ၏၊ အို-တမန်တော်၊ မိုးသောက်နံနက်တွင် အဘယ်သူသည် မာနကြီးသောမုသားကောင်ဖြစ်သည်ကို သူတို့သိကြရလတ့ံ။
54|27|၂၇။	မှတ်သားလော့၊ ငါသည် သူတို့ကို စုံစမ်းဖို့ငှာ သူတို့ထံသို့ ကုလားအုတ်မတစ်ကောင်ကို စေလွှတ်တော်မူ၏၊ ထို့ကြောင့်သူတို့ကို စောင့်ကြည့်လော၊ သည်းခံခြင်းတရားရှိလော့။
54|28|၂၈။	ထို့အပြင် သူတို့အား ရေကို သူတို့နှင့် ကုလားအုတ်မတို့ ဝေသောက်ရမည်ဟု ပြောလော့၊ ရေသောက်ခြင်း ကို ကြည့်ရှုတော်မူလိမ့်မည်။
54|29|၂၉။	သို့သော် ထိုသူတို့သည် သူတို့အဆွေခင်ပွန်းတစ်ယောက်ကို ခေါ်၏၊ ထိုသူသည် ကုလားအုတ်မ၏ ဒူးကောက် ကြောကို လှီးဖြတ်၏။
54|30|၃ဝ။	ငါသည် ပညတ်တရားတော်ကို ချပေးသနားတော်မူပြီးမှ တပ်ရိုက်သောအပြစ်ဒဏ်တော်သည် မည်ရွေ့မည်မျှ ကြောက်ရွံ့ဖွယ်ကောင်းသည်ကို ကြည့်ရှုကြလော့။
54|31|၃၁။	မှတ်သားလော့၊ ငါသည် ထိုသူညစ်တို့ထံသို့ အလွန်ကြီးသောအသံတစ်ခုကို စေလွှတ်တော်မူလိုက်ရာ သူတို့သည် ကျွဲနွာတိရိစ္ဆာန်တဲကို ဆောက်လုပ်သူ လွှင့်ပစ်ချသည့်သစ်မြစ်ခြောက်ကဲ့သို့ ဖြစ်သွားကြ၏။
54|32|၃၂။	ငါသည် ကျမ်းမြတ်ကုရ်အာန်ကို လွယ်လင့်တကူမှတ်သားနိုင်ရန် အမှန်စီရင်တော်မူ၏၊ လွဒ်၏ လူတို့သည်လည်း အဆုံးအမဒေသနာတော်ကို မယုံကြည်ငြင်းပယ်ကြ၏။
54|33|၃၃။	တမန်တော်လွဒ်၏ လူတို့သည်လည်း အဆုံးအမဒေသနာတော်ကို မယုံကြည်ငြင်းပယ်ကြ၏။
54|34|၃၄။	မှတ်သားလော့၊ ငါသည် တမန်တော်လွဒ်၏ အိမ်သူအိမ်သားမှတပါး အခြားသူတို့အပေါ်၌ ကျောက်ခဲမိုးအတိ ရွာသွန်းစေသောလေပြင်းမုန်တိုင်းကို စေလွှတ်တော်မူ၏၊ တမန်တော်၏ အိမ်သူအိမ်သားတို့ကို နံနက်မိုးသောက် ကျရောက်လာသောအခါ ထိုဘေးဆိုးကြီးမှ ကယ်နှုတ်တော်မူ၏။
54|35|၃၅။	ယင်းသို့ ကယ်နှုတ်တော်မူခြင်းမှာ ငါ၏ကောင်းကြီးမင်္ဂလာတော်ကြီးဖြစ်၏၊ ငါသည် ငါ၏ ဂုဏ်ကျေးဇူးတော်ကို ချီးကျုးသူအား ယင်းကဲ့သို့အောင်ဆုမင်္ဂလာချပေးသနားတော်မူ၏။
54|36|၃၆။	ထို့အပြင် တမန်တော်လွဒ်သည် ထိုသူယုတ်မာတို့အား ငါ၏အပြစ်ဒဏ်တော်အကြောင်းကို သတိပေး၏၊ သို့သော် ထိုသူတို့သည် သူ၏ ဒေသနာတော်ကို ယုံမှားသံသယရှိကြ၏။
54|37|၃၇။	ထိုသူတို့သည် သူ၏ဧည့်သည်အာဂန္တုများကို မတရားကျင့်ဖို့ရာ တောင်းသေး၏၊ ထိုအခါငါသည် ထိုသူမိုက် တို့အား မျက်စိကန်းစေတော်မူ၏၊ ထို့နောက်ငါခြိမ်းခြောက်ထားတော်မူသော အပြစ်ဒဏ်တော်၏ အရသာကို မြည်းကြလော့ဟု မိန့်တော်မူ၏။
54|38|၃၈။	အမှန်မှာ ငါပြဌာန်းထားတော်မူသောအပြစ်ဒဏ်သည် သူတို့အပေါ်သို့ နံနက်အာရုဏ်တက်တွင် ကျရောက်၏။
54|39|၃၉။	ယခုငါခြိမ်းခြောက်ထားတော်မူသောအပြစ်ဒဏ်၏ အရသာကို မြည်းကြလော့။
54|40|၄ဝ။	မုချဧကန် ငါသည် ကျမ်းမြတ်ကုရ်အာန်ကို လွယ်လင့်တကူမှတ်သားနိုင်ရန် စီရင်ထားတော်မူ၏၊ သို့သော်ဤ ကျမ်းတော်ကို အာရုံပြုသူတစ်စုံတစ်ယောက်ရှိသလော။
54|41|၄၁။	ထို့အပြင်ဖွာရော၏ လူများထံသို့ သတိပေးအဆုံးအမတရားတော်ကျရောက်လာ၏။
54|42|၄၂။	သူတို့အားလုံးပင် တရားတော်ကို မကြည်ညိုငြင်းပယ်ကြ၏၊ ထို့ကြောင့်ငါသည် သူတို့ကို အလွန်ကြီးမားပြင်းပြ သောဖမ်းဆီးခြင်းအားဖြင့် ဖမ်းဆီးကွပ်မျက်တော်မူ၏။
54|43|၄၃။	အို-ကြားနာရသူအပေါင်းတို့၊ သင်တို့အနက် မယုံကြည်သူသည် ငါဖျက်ဆီးကွပ်မျက်တော်မူပြီးသော ရှေးလူ ဟောင်းများထက် သာလွန်မြင့်မြတ်သလော၊ သို့မဟုတ် သင်တို့သည် တရားတော်ပါအပြစ်ဒဏ်များမှ လွတ်ငြိမ်း ချမ်းသာခွင့်ရရှိကြသလော။
54|44|၄၄။	သို့မဟုတ် ငါတို့သည် အောင်ပွဲဆင်ပြီးသောစစ်တပ်ကြီးဖြစ်သည်ဟု သူတို့ဆိုကြသလော။
54|45|၄၅။	ထိုစစ်တပ်ကြီးသည် စစ်လှန်ခြင်းခံရလတ့ံ၊ ဗရမ်းဗတာထွက်ပြေးရလတံ့။
54|46|၄၆။	ပျက်စီးရမည့်အချိန်တော်သည် သူတို့အတွက် ချိန်းချက်ထားသောအချိန်နာရီတော်ကြီးဖြစ်၏၊ ထိုအချိန်တော်ကြီး သည် သူတို့အား သူတို့လောကတွင် မအောင်မြင်ဆုံးရှုံးမှုထက် သာလွန်ဆုံးရှုံးနစ်နာစေမည်။
54|47|၄၇။	မှတ်သားကြလော့၊ အပြစ်ကျုးလွန်သူတို့သည် အမှားနှင့် ရူးသွပ်ခြင်းတွင် နစ်မြုပ်နေကြ၏။
54|48|၄၈။	ထိုသူယုတ်မာတို့ကို မျက်နှာမှောက်ခုံထား၍ ငရဲမီးထဲသို့ ဆွဲငင်ပစ်ချသောနေ့တော်ကြီး၌ သူတို့အား ငရဲမီးကို စမ်းသပ်ကြည့်ကြလော့ဟု မိန့်တော်မူလတံ့။
54|49|၄၉။	မှတ်သားကြလော့၊ ငါသည် အရာခပ်သိမ်းတို့ကို အချိန်အဆအတိုင်းအထွာအားဖြင့် သင့်တင့်လျောက်ပတ်အောင် ဖန်ဆင်းတော်မူ၏။
54|50|၅ဝ။	ထို့အပြင် ငါ၏အမိန့်ဗျာဒိတ်တော်သည် တစ်ချက်လွှတ်အမိန့်တော်ဖြစ်၏၊ မျက်စိတမှိတ်လျှပ်တပြက်တွင် ဖြစ် ပေါ်လာ၏။
54|51|၅၁။	အို-မိစ္ဆာမိုက်တို့၊ ငါသည် နင်တို့ကဲ့သို့သောအယူလွဲသူတို့ကို အမှန်အကန်အထက်ထက်ကပင် ဖျက်ဆီးတော် မူလေပြီ၊ သို့ဖြစ်၍ နင်တို့အနက် တရားသံဝေဂရရှိသူတစ်စုံတစ်ယောက်ရှိသလော။
54|52|၅၂။	လူသားအပေါင်းတို့ပြုကျင့်သမျှအားလုံးကို ကြီးငယ်မဟူရေးတင်မှတ်သားပြီးဖြစ်၏။
54|53|၅၃။	ထိုစာအုပ်တော်ကြီးတွင် ပြုကျင့်သမျှအားလုံးကို ကြီးငယ်မဟူရေးတင်မှတ်သားပြီးဖြစ်၏။
54|54|၅၄။	မှတ်သားကြလော့၊ တရားသဖြင့် ကျင့်သောသူတော်စင်သူတော်မြတ်တို့သည် ဥယျာဉ်တော်များ၊ မြစ်ချောင်းများ အလယ်တွင် စံစားနေထိုင်ကြရလတ့ံ။
54|55|၅၅။	ထိုသူမြတ်တို့သည် အနန္တတန်ခိုးရှိသောဘုရင်မင်းမြတ်အထံတော်၌ မျက်နှာကောင်းစွာရသောသူတို့ဖြစ်ကြ၏။
55|1|၁။	မဟာကရုဏာတော်ရှင်သည်။
55|2|၂။	ကျမ်းမြတ်ကုရ်အာန်ကို ထုတ်ပြန်ကြေငြာတော်မူ၏။
55|3|၃။	အရှင်မြတ်သည် လူသားကို ဖန်ဆင်းတော်မူ၏။
55|4|၄။	အရှင်မြတ်သည် လူသားကို စကားပြောခြင်းအတတ်ကို သင်ကြားပေးတော်မူ၏။
55|5|၅။	အရှင်မြတ်သည် နေနှင့်လကို အချိန်မှန်ကန်စေတော်မူ၏။
55|6|၆။	ကြယ်နက္ခတ်တာရာနှင့် မြက်သစ်ပင်အားလုံးတို့သည် အရှင်မြတ်အား ဦးညွှတ်ကြ၏။
55|7|၇။	အရှင်မြတ်သည် မိုးကောင်းကင်ကို မြင့်စွာဖန်ဆင်းတော်မူ၏၊ အတိုင်းအထွာစည်းချိန်ကိုလည်း ဖန်ဆင်းတော်မူ၏။
55|8|၈။	ယင်းသို့ဖန်ဆင်းတော်မူသည်မှာ သင်တို့သည် အတိုင်းမှန် စည်းချိန်မှန်ကို မကျူးကျော်စေဖို့ရာဖြစ်၏။
55|9|၉။	သို့သော်သင်တို့သည် အလေးတင်းတောင်းစည်းချိန်လျှာများကို ကြပ်ကြပ်မှန်ကန်စေကြလော့၊ အလေးအတိုင်း အထွာမခိုးကြလင့်။
55|10|၁ဝ။	မဟာကရုဏာတော်ရှင်သည် ဝေနေယျသတ္တဝါအပေါင်းတို့အဖို့ရာ မဟာပထဝီမြေကြီးကို ကျယ်ဝန်းပြန့်ပြူးစွာ ခင်းထားတော်မူ၏။
55|11|၁၁။	မြေပေါ်တွင် အသီးနှင့် အဖူးရှိသောစွန်ပလွံစသည်များရှိ၏။
55|12|၁၂။	ကောက်ပဲသီးနှံနှင့် မွှေးကြိုင်ပျံ့သင်းသောပန်းပင်နွယ်ပင်များလည်းရှိ၏။
55|13|၁၃။	သို့ဖြစ်၍ အို-ကြားနာရသူအပေါင်းတို့၊ သင်တို့၏ အရှင်သခင်၏ ကျေးဇူးတော်များအနက် မည်သည်ကို သင်တို့ငြင်းပယ်ကြသနည်း။
55|14|၁၄။	အရှင်မြတ်သည် လူသားကို အိုးထိန်း၏ မြေစေးကဲ့သို့ ရွှံ့မြေစေးမှ ဖန်ဆင်းတော်မူ၏။
55|15|၁၅။	ဂျင်နတ်သားကို မီးခိုးမရှိသောမီးမှ ဖန်ဆင်းတော်မူ၏။
55|16|၁၆။	သင်တို့သည် သင်တို့၏ အရှင်သခင်ကျေးဇူးရှင်များအနက် မည်သည်ကို ငြင်းပယ်ကြသနည်း။
55|17|၁၇။	အရှင်မြတ်သည် နေထွက်ရာအရပ်နှစ်ခုနှင့် နေဝင်ရာအရပ်နှစ်ခုတို့၏ အရှင်သခင်ဖြစ်တော်မူ၏။
55|18|၁၈။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|19|၁၉။	အရှင်မြတ်သည် ပင်လယ်နှစ်ပြင်ကို လွှတ်တော်မူ၏၊ ရေယဉ်နှစ်ခုတွေ့ဆုံပေါင်းစပ်စေတော်မူ၏။
55|20|၂ဝ။	ထိုပင်လယ်နှစ်ပြင်ရေယဉ်တို့၏ အလယ်ကြား၌ အဆီးအတားတစ်ခုကို စီရင်ထားတော်မူ၏၊ ထိုပင်လယ်နှစ်ပြင် ရေယဉ်သည် တစ်ခုနှင့်တစ်ခုနယ်ကျူးလွန်ခြင်းမရှိချေ။
55|21|၂၁။	သင်တို့သည် သင်တို့၏ အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|22|၂၂။	ထိုသမုဒ္ဒရာနှစ်ပြင်ရေယဉ်မှ ပုလဲသန္တာစသောရတနာများထွက်၏။
55|23|၂၃။	သင်တို့သည် သင်တို့၏ အရှင်သခင်၏ ကျေးဇူးတော်များအနက် မည်သည်ကို ငြင်းပယ်သနည်း။
55|24|၂၄။	ပင်လယ်သမုဒ္ဒရာရေယဉ်ကြောဝယ် အောင်လံကဲ့သို့ ထူထောင်လွှင့်ထားသောသင်္ဘောများကို အရှင်မြတ်စိုးပိုင် တော်မူ၏။
55|25|၂၅။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|26|၂၆။	ကမ္ဘာမြေပေါ်တွင် ရှိနေကြကုန်သောသတ္တဝါအပေါင်းတို့သည် တစ်နေ့ပျက်စီးရမည်သာတည်း။
55|27|၂၇။	ထိုအခါ သင်၏ အရှင်သခင် အနန္တတန်ခိုးတော်အာနုဘော်ရှင်၏ မျက်နှာတော်သာလျှင် ကြွင်းကျန်ရစ်လိမ့်မည်။
55|28|၂၈။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|29|၂၉။	ကမ္ဘာမြေပြင် မိုးကောင်းကင်ဝယ် ရှိရှိသမျှတို့သည် အရှင်မြတ်အထံတော်၌ ဆုပန်ကြ၏၊ အရှင်မြတ် နေ့ရှိသမျှ စိုးမိုးအုပ်ချုပ်တော်မူလျက်ရှိ၏။
55|30|၃ဝ။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|31|၃၁။	အို-မှီခိုသူလူသားနှင့် ဂျင်နတ်သားနှစ်မျိုးတို့၊ ငါသည် သင်တို့ကို စစ်ကြောစီရင်တော်မူမည်။
55|32|၃၂။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|33|၃၃။	အို-လူနှင့် ဂျင်နတ်သားအပေါင်းတို့၊ သင်တို့သည် ကမ္ဘာမြေပြင် မိုးကောင်းကင်အားလုံးကို ဖောက်ထွင်းသွားနိုင် စွမ်းကြလျှင် သွားကြလော့၊ ငါခွင့်ပြုတော်မမူပဲ သင်တို့သည် ယင်းအမှုကို အလျဉ်းမပြုနိုင်ချေ။
55|34|၃၄။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|35|၃၅။	အို-လူနှင့် ဂျင်အပေါင်းတို့၊ ငါသည် သင်တို့အပေါ်၌ မီးအပူရှိန်နှင့်တကွ ကြေးဝါမီးတောက်မီးလျှံတို့ကို စေ လွှတ်တော်မူမည်၊ သင်တို့သည် ဤဘေးဆိုးကြီးမှ မလွတ်မြောက်နိုင်ချေ။
55|36|၃၆။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|37|၃၇။	အထက်မိုးကောင်းကင်သည် ကွဲအက်ပြိုပျက်၍ သားရေနီအလား နှင်းဆီရောင်ဖြစ်သွားသောအခါ။
55|38|၃၈။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|39|၃၉။	ထိုနေ့တော်ကြီး၌ လူသားသော်လည်းကောင်း၊ ဂျင်နတ်သားသော်လည်းကောင်း မိမိကျူးလွန်မိခဲ့သောအပြစ် အကြောင်းကို မေးမြန်းတော်မူခြင်းခံရမည်မဟုတ်ချေ။
55|40|၄ဝ။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|41|၄၁။	ထိုနေ့တော်ကြီး၌ အပြစ်ရှိသူတို့ကို သူတို့တွင် ပါလာသောအမှတ်အသားအားဖြင့် ခွဲခြားသိကြလိမ့်မည်၊ သူတို့၏ ဦးထိပ်ဆံနှင့် ခြေထောက်များကို ဆွဲငင်လျက် အဝီစီငရဲအတွင်းသို့ ပစ်သွင်းလိမ့်မည်။
55|42|၄၂။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|43|၄၃။	ဤငရဲသည် ဒုစရိုက်ကောင်တို့မရှိဟု ငြင်းဆန်သောငရဲပေတည်း။
55|44|၄၄။	ထိုအခါငရဲသားတို့သည် ငရဲနှင့်ပြင်းထန်စွာပွက်ပွက်ဆူထလျက်ရှိသောရေပူအလယ်ကြားတွင် လှည့်ပတ်ပြေးလွှား ၍ တဝဲလည်လည်ရှိနေကြလိမ့်မည်။
55|45|၄၅။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|46|၄၆။	အကြင်သူသည် မိမိ၏ အရှင်သခင်၏ ရှေ့တော်၌ မတ်မတ်ရပ်၍ စစ်ကြောစီရင်ခံရမည်ကို ကြောက်ရွံ့မိ၏၊ ထိုသူ၏ အဖို့အရာလွန်ကဲမြင့်မြတ်သောနိဗ္ဗာန်ဥယျာဉ်တော်ကြီးနှစ်ခုအသင့်ရှိ၏။
55|47|၄၇။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|48|၄၈။	ထိုဥယျာဉ်တော်များ၌ ပေါက်ရောက်လျက်ရှိသောသစ်ပင်များသည် အကိုင်းအခက်ဝေဆာလျက် ရှုဖွယ်မငြီး ဖြစ်၏။
55|49|၄၉။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|50|၅ဝ။	ထိုဥယျာဉ်တော်များ၌ ချောင်းမြောင်းနှစ်သွယ်စီးထွေထွေကျဆင်းလျက်ရှိ၏။
55|51|၅၁။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|52|၅၂။	ထိုဥယျာဉ်တော်များ၌ သစ်သီးသစ်ဥအမျိုးမျိုး စုံတွဲစုံတွဲရှိကြ၏။
55|53|၅၃။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|54|၅၄။	နိဗ္ဗာန်သူနိဗ္ဗာန်သားတို့သည် ထူထဲသောပိုးဖဲထည်တို့ဖြင့် ခင်းကျင်းထားသောပလ္လင်းများပေါ်၌ လှဲလျောင်းစံစား နေကြလိမ့်မည်၊ ဥယျာဉ်တော်နှစ်ခုမှ သစ်သီးသစ်ဥများသည် သူတို့အနီးအနားတွင် ကိုင်းညွတ်လျက်ရှိကြ၏။
55|55|၅၅။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|56|၅၆။	ထိုဥယျာဉ်ဗိမာန်တော်များ၌ လူသား ဂျင်နတ်သားတို့လက်နှင့်ပင် မထိရသေးသောစက္ခုအိန္ဒြေနှင့် ပြည့်စုံသော နတ်ကညာများရှိ၏။
55|57|၅၇။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|58|၅၈။	ထိုနတ်ကညာတို့သည် ပုလဲသန္တာနီလာမြသား ပတ္တမြားရတနာကဲ့သို့ လှပတင့်တယ်ကြည်လင်ကြ၏။
55|59|၅၉။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|60|၆ဝ။ ကုသိုလ်ကောင်းမှု၏ အကျိုးဆက်သည် ကောင်းကျိုးသုခမှတပါးူ အခြားဖြစ်နိုင်သလား။
55|61|၆၁။ သင်တို့သည် သင်တို့၏ အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|62|၆၂။	အဆိုပါဥယျာဉ်တော်နှစ်ခုအပြင် အခြားဥယျာဉ်ဗိမာန်နှစ်ခုလည်း ရှိသေး၏။
55|63|၆၃။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|64|၆၄။	ဤနိဗ္ဗာန်ဥယျာဉ်တော်နှစ်ခုသည် သစ်ရွက်သစ်ဖုများနှင့် စိမ်းစိုရွှင်လန်းဖွယ်ဖြစ်၏။
55|65|၆၅။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|66|၆၆။	ဤဥယျာဉ်တော်နှစ်ခု၌ ရေအထွေထွေစီးထွက်နေသောစိမ့်စမ်းနှစ်ခုရှိ၏။
55|67|၆၇။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|68|၆၈။	ဤဥယျာဉ်တော်များ၌ စွန်ပလွံသီး၊ သလဲသီးစသည့်သစ်သီးသစ်ဥအမျိုးမျိုးရှိ၏။
55|69|၆၉။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|70|၇ဝ။	ဤဥယျာဉ်တော်များ၌ အဆင်းရူပ လှပတင့်တယ် ချစ်ခင်ဖွယ်ကောင်းသောနတ်ကညာများရှိ၏။
55|71|၇၁။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|72|၇၂။	ထိုနတ်ကညာများသည် သန့်ရှင်းဖြူစင်၍ တဲအဆောင်များတွင် စံစားနေကြ၏။
55|73|၇၃။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|74|၇၄။	ထိုနတ်ကညာများမှာ လူယောက်ျား ဂျင်ယောက်ျားမထိသေးသောကညာအစစ်ဖြစ်ကြ၏။
55|75|၇၅။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|76|၇၆။	ထိုနတ်ကညာများသည် မှီအုံးအစိမ်းနှင့် လှပသောကော်ဇောများအပေါ်တွင် လှဲလျောင်းလျက် စံစားနေကြ၏။
55|77|၇၇။	သင်တို့သည် သင်တို့၏အရှင်သခင်၏ ကျေးဇူးတော်များအနက် မည်သည်ကို ငြင်းပယ်ကြသနည်း။
55|78|၇၈။	အို-တမန်တော်၊ သင်၏ အရှင်သခင်သည် အနန္တတန်ခိုးတော်ရှင် ကျော်ဇော်ထင်ရှားသောအရှင်၏ နာမတော် သည် မင်္ဂလာအဖြာဖြာနှင့် ပြည့်စုံလှ၏။
56|1|၁။	အဖြစ်အပျက်တော်ကြီးဆိုက်ရောက်လာသောအခါ။
56|2|၂။	အဖြစ်အပျက်တော်ကြီးကျရောက်လာမည်ကို မငြင်းနိုင်ချေ။
56|3|၃။	ထိုအခါ အချို့သူတို့သည် အရှက်တကွဲနှိမ့်ချခြင်းကို ခံကြရမည်၊ အချို့မူကား ချီးမြှောက်ခြင်းကို ခံကြရမည်။
56|4|၄။	ကမ္ဘာမြေကြီးသည် မငြိမ်မသက်ငလျင်ကြီးတုန်လှုပ်သောအခါ။
56|5|၅။	တောင်ကြီးတောင်ငယ်အသွယ်သွယ်တို့သည် မြမှုန့်အတိဖြစ်အောင် အကြိတ်ခံရသောအခါ။
56|6|၆။	တောင်များသည် လေတွင် လွင့်ပါသွားသောဖုတ်ဖြစ်သောအခါ။
56|7|၇။	ထိုအခါသင်တို့အားလုံးသည် သုံးမျိုးသုံးစားဖြစ်ကြလိမ့်မည်။
56|8|၈။	ပထမအမျိုးအစားမှာ လက်ယာဘက်တော်တွင် နေရသောအမျိုးအစား၊ ထိုလက်ယာဘက်တော်သားတို့သည် အဘယ်သို့ဖြစ်ကြသနည်း။
56|9|၉။	ဒုတိယအမျိုးအစားမှာ လက်ဝဲဘက်တော်တွင် နေရသောအမျိုးအစား၊ ထိုလက်ဝဲဘက်တော်သားတို့သည် အဘယ်သို့ ဖြစ်ကြသနည်း။
56|10|၁ဝ။	တတိယအမျိုးအစားမှာ အခြားသူတို့ထက် ရှေ့သို့သာလွန်တက်ရသောအမျိုးအစား၊ ရှေ့ဆုံးတွင် နေရသောအမျိုး အစား။
56|11|၁၁။	ဤရှေ့ဆုံးတွင် နေရသူများကို အလ္လာဟ်အရှင်မြတ်အထံတော်သို့ နီးကပ်စွာယူဆောင်လာခဲ့လိမ့်မည်။
56|12|၁၂။	ဤသူမြတ်တို့သည် အလွန်မွေ့ပျော်သာယာသောနိဗ္ဗာန်ဥယျာဉ်ဘုံတွင် ပျော်စံနေထိုင်ကြရလိမ့်မည်။
56|13|၁၃။	ဤဥယျာဉ်ဗိမာန်တွင် ရှေးလူဟောင်းအများအပြားရှိကြလိမ့်မည်။
56|14|၁၄။	နောက်လူအနည်းအပါးသာ ရှိလိမ့်မည်။
56|15|၁၅။	ဤသူမွန်တို့သည် အတန်းအတန်းစီထားသောပလ္လင်များပေါ်တွင်။
56|16|၁၆။	မျက်နှာချင်းဆိုင်၍ လဲလျောင်းနေကြလိမ့်မည်။
56|17|၁၇။	ဤသူတော်စင်တို့ကို အစဉ်ထာဝရသက်ရွယ်ပျိုမြစ်သောကံကြွေးလုလင်ပျိုတို့သည် ခစားလျက် ရှိကြလိမ့်မည်။
56|18|၁၈။	ဤကံကြွေးလုလင်ပျိုတို့သည် သန့်ရှင်းမွန်မြတ်သောစိမ့်စမ်းရေအပြည့်ရှိသောရေတကောင်း၊ ရေဖလား၊ ရေခွက် များကို ယူလာဆက်သကြလိမ့်မည်။
56|19|၁၉။	ဤသောက်တော်ရေကို သောက်ခြင်းကြောင့် နိဗ္ဗာန်သားတို့သည် ဦးခေါင်းခဲခြင်း၊ မူးယစ်ရူးသွပ်ခြင်းရှိနမည် မဟုတ်ချေ။
56|20|၂ဝ။	ဤသူတော်ကောင်းတို့အား စားသုံးလိုသောသစ်သီးသစ်ဥအမျိုးမျိုးကို ယူဆောင်ဆက်သကြလိမ့်မည်။
56|21|၂၁။	ထို့အပြင်ဤသူမြတ်တို့အား စားသုံးလိုသောကြက်ငှက်သားများကိုလည်း ယူလာဆက်သကြလိမ့်မည်။
56|22|၂၂။	ထို့အပြင်နိဗ္ဗာန်ဘုံတွင် မျက်လုံး၊ မျက်ခုံး၊ မျက်တောင်၊ လှပတင့်တယ်ချစ်စဖွယ်သောနတ်ကညာတို့လည်း ရှိကြလိမ့်မည်။
56|23|၂၃။	ထိုနတ်ကညာတို့သည် ယောက်သွားဝမ်းတွင်းရှိ ပုလဲရတနာကဲ့သို့ ခြောက်ပစ်ကင်းသောအဆင်းရူပါရုံရှိကြ၏။
56|24|၂၄။	ဤကဲ့သို့ ကြိီးကျယ်မြင့်မြတ်သောရွှေဘုံဗိမာန်တွင် ပျော်ရွှင်စံစားရခြင်းကား လူ့ဘုံဌာန လူ့လောကတွင် ပြုကျင့် ခဲ့သောကုသိုလ်ကောင်းမှု၏ အကျိုးဆက်ပင်ဖြစ်ချေ၏။
56|25|၂၅။	နိဗ္ဗာန်ဘုံတွင် ဤသူမြတ်တို့သည် အချည်းနှီးအကျိုးမရှိ၊ သိမ်ဖျင်းသောစကားရပ်များကိုသော်လည်းကောင်း၊ ပြစ်တင်ကဲ့ရဲ့သောစကားရပ်များကိုသော်လည်းကောင်း၊ ကြားကြရသည်မဟုတ်ချေ။
56|26|၂၆။	သို့ရာတွင် အေးချမ်းသာယာပါစေသော်ဝ်၊ အေးချမ်းသာယာပါစေသော်ဝ်ဟူ၍ မေတ္တာပို့သံကိုသာလျှင် ကြား ကြရ၏။
56|27|၂၇။	လက်ျာဘက်တော်တွင် နေရေသောအမျိုးအစား၊ ထိုလက်ျာဘက်တော်သားတို့သည် အဘယ်သို့ဖြစ်ကြသနည်း။
56|28|၂၈။	ဤသူတို့သည် ဆူးမရှိသောဆီးချိုပင်များပေါက်ရောက်သောနိဗ္ဗာန်ဥယျာဉ်တော်၌။
56|29|၂၉။	ထို့အပြင်ခိုင်ကြီးခိုင်ငယ်အဖီးလှလှ တွဲလွဲကျလျက်နေသော ငှက်ပျောပင်များလည်း ပေါက်ရောက်သောနိဗ္ဗာန် ဥယျာဉ်တော်၌။
56|30|၃ဝ။	ထို့အပြင်အရိပ်အာဝါသလည်း ကျယ်ဝန်းပြန့်ပြူး အထူးနှလုံးမွေ့လျော်ဖွယ်ကောင်းလှသောနိဗ္ဗာန်ဥယျာဉ်တော်၌။
56|31|၃၁။	ထို့အပြင် စိမ့်ရေစမ်းရေ အယဉ်အထွေထွေလည်း စီးဆင်းလျက်ရှိသောနိဗ္ဗာန်ဥယျာဉ်တော်၌။
56|32|၃၂။	ထို့အပြင် သစ်သီးသစ်ဥအမျိုးမျိုးလည်းရှိသော နိဗ္ဗာန်ဥယျာဉ်တော်၌။
56|33|၃၃။	ထိုအသီးအနှံများကို လက်လှမ်းမမှီ မရနိုင်လည်းမရှိ၊ မှီဝဲစားသုံးခြင်းမပြုရဟုလည်း မဟန့်တားချေ။
56|34|၃၄။	ထို့အပြင်မြင့်စွင့်သောပလ္လင်များလည်းရှိသော နိဗ္ဗာန်ဥယျာဉ်တော်၌ စံစားနေထိုင်ကြရ၏။
56|35|၃၅။	ကြည့်ရှုကြလော့၊ ငါသည် သူတို့အား အသစ်တဖန်ဖန်ဆင်းတော်မူပြီ။
56|36|၃၆၊၃၇၊၃၈။ ထို့အပြင်လက်ျာဘက်တော်သားတို့အဖို့အရာ ငါသည် နတ်ကညာအစစ်ချစ်သူများ၊ မိတ်ဆွေများကို ဖန်ဆင်း ပေးထားတော်မူ၏။
56|37|၃၆၊၃၇၊၃၈။ ထို့အပြင်လက်ျာဘက်တော်သားတို့အဖို့အရာ ငါသည် နတ်ကညာအစစ်ချစ်သူများ၊ မိတ်ဆွေများကို ဖန်ဆင်း ပေးထားတော်မူ၏။
56|38|၃၆၊၃၇၊၃၈။ ထို့အပြင်လက်ျာဘက်တော်သားတို့အဖို့အရာ ငါသည် နတ်ကညာအစစ်ချစ်သူများ၊ မိတ်ဆွေများကို ဖန်ဆင်း ပေးထားတော်မူ၏။
56|39|၃၉။	ဤနိဗ္ဗာန်တော်၌ ရှေးလူဟောင်းကြီးအများအပြားရှိကြ၏။
56|40|၄ဝ။	နောက်လူလည်း အများအပြားရှိကြ၏။
56|41|၄၁။	ထို့အပြင်လက်ဝဲဘက်တော်သားများ၊ ထိုလက်ဝဲဘက်တော်သားများသည် အဘယ်သို့ဖြစ်ကြသနည်း။
56|42|၄၂။	လောင်ကျွမ်းမြိုက်စေသောလေပူလေပြင်းနှင့် ကျိုက်ကျိုက်ဆူသောရေပူတွင် ခံစားနေကြရ၏။
56|43|၄၃။	ထို့အပြင်မဲမှောင်နေသောမီးခိုးအရိပ်တွင်လည်း ဒုက္ခခံစားနေကြရ၏။
56|44|၄၄။	ထိုအရိပ်သည် အေးမြချမ်းသာခြင်းကိုလည်း မပေး၊ အမောဖြေခြင်း၊ အားဖြည့်ခြင်းကိုလည်း လုံးဝမပေးချေ။
56|45|၄၅။	မှတ်သားကြလော့၊ ဤသူမိုက်တို့သည် ရှေးအတိတ်ကာလက လောကီစည်းစိမ်ကာမဂုဏ်တွင် နစ်မွန်းနေသူများ ဖြစ်ကြ၏။
56|46|၄၆။	ထို့အပြင် လွန်စွာရွံရှာစက်ဆုတ်ဖွယ်သောဒုစရိုက်မကောင်းမှုကိုသာ အစဉ်မပြတ်ပြုလေ့ရှိကြ၏။
56|47|၄၇။	ထို့အပြင် ဤသူဆိုးသူညစ်တို့သည် ဤသို့ပြောလေ့ရှိကြ၏၊ ငါတို့သည် သေကြေပျက်စီး၍ ဖုံမှုန့်နှင့် အရိုးချည်း သာဖြစ်ပြီးသည်နောက် အမှန်တဖန်ရှင်ရဦးမည်လော။
56|48|၄၈။	ထို့အပြင် ငါတို့မိဘဘိုးဘွားတို့လည်း တဖန်ရှင်ရဦးမည်လော။
56|49|၄၉၊၅ဝ။	အို-တမန်တော်မိုဟမ္မဒ်၊ ထိုသူယုတ်မာတို့အား ဟောပြောလော့၊ အို-မိစ္ဆာဒိဋ္ဌိတို့၊ မုချဧကန်ရှေးလူဟောင်းများ၊ နောက်လူများအားလုံးပင်လျှင် ချိန်းချက်ထာတော်မူသောနေ့တော်ကြီး၏ အစည်းအဝေးသဘင်ကြီးကို တက်ကြ ရလိမ့်မည်။
56|50|၄၉၊၅ဝ။	အို-တမန်တော်မိုဟမ္မဒ်၊ ထိုသူယုတ်မာတို့အား ဟောပြောလော့၊ အို-မိစ္ဆာဒိဋ္ဌိတို့၊ မုချဧကန်ရှေးလူဟောင်းများ၊ နောက်လူများအားလုံးပင်လျှင် ချိန်းချက်ထာတော်မူသောနေ့တော်ကြီး၏ အစည်းအဝေးသဘင်ကြီးကို တက်ကြ ရလိမ့်မည်။
56|51|၅၁၊၅၂။	မှတ်သားကြလော့၊ ထိုအခါသင်တို့မှားသောသူ၊ မယုံကြည်ငြင်းဆန်သောသူအားလုံးတို့သည် ရှားစောင်းပင် ကို မုချစားကြရလိမ့်မည်။
56|52|၅၁၊၅၂။	မှတ်သားကြလော့၊ ထိုအခါသင်တို့မှားသောသူ၊ မယုံကြည်ငြင်းဆန်သောသူအားလုံးတို့သည် ရှားစောင်းပင် ကို မုချစားကြရလိမ့်မည်။
56|53|၅၃။	သင်တို့သည် မိမိတို့ဝမ်းကို ရှားစောင်းအပြည့်ဖြည့်ကြလိမ့်မည်။
56|54|၅၄။	ထိုသို့စားပြီးနောက် သင်တို့သည် ရေဆူရေပွက်ကို သောက်မျိုကြရလိမ့်မည်။
56|55|၅၅။	သဲကန္တာရအတွင်း ရေမွတ်သိပ်သောကုလားအုတ်ရေသောက်သကဲ့သို့ သင်တို့သည် ထိုရေပူကို သောက်မျို ကြရလိမ့်မည်။
56|56|၅၆။	တရားစီရင်တော်မူသောနေ့တော်ကြီး၌ ထိုသူမိုက်တို့သည် ယင်းကဲ့သို့ခရီးဦးကြိုဆို၍ ဧည့်ခံတည်ကျွေးခြင်း ကို ခံကြရလိမ့်မည်။
56|57|၅၇။	ငါသည် သင်တို့ကို ဖန်ဆင်းတော်မူ၏၊ သင်တို့သည် တရားတော်ကို ဝန်ခံကြမည်လော။
56|58|၅၈။	သင်တို့သည် မိမိတို့ထုတ်လိုက်သောကလကရေကြည်ကို မြင်ကြ၏လော။
56|59|၅၉။	ထိုကလကရေကြည်ကို သင်တို့ဖန်ဆင်းသလော၊ သို့မဟုတ် ငါဖန်ဆင်းတော်မူသလော။
56|60|၆ဝ။	ငါသည် သင်တို့ထဲတွင် သေခြင်းတရားကို ပြဋ္ဌာန်းစေတော်မူ၏၊ ငါ့အား တားဆီးခြင်းငှာ မတတ်စွမ်းနိုင်ချေ။
56|61|၆၁။	သင်တို့၏ ပုံသဏ္ဍာန်အသွင်ကို ပြောင်းလဲစေတော်မူမည်၊ သင်တို့အား သင်တို့မသိသောရုပ်ဆင်းသဏ္ဍာန်နှင့် တဖန် ဖန်ဆင်းတော်မူမည်။
56|62|၆၂။	သင်တို့သည် ပထမအကြိမ်ဖန်ဆင်းတော်မူခြင်းကို မုချဧကန်သိမြင်ကြ၏၊ သို့ပါလျက် သင်တို့သည် အဘယ် ကြောင့်	မစဉ်းစားမဆင်ခြင်ကြသနည်း။
56|63|၆၃။	အို-ကြားနာရသူအပေါင်းတို့၊ သင်တို့သည် ကိုင်းကျွန်းလယ်ယာစသည်တို့၌ ကြဲနှံသောသစ်စေ့မျိုးစေ့များကို မြင်ကြပြီလော။
56|64|၆၄။	ထိုမျိုးစေ့များမှ အညွန့်၊ အညှောက်၊ အပင်ပေါက်အောင် သင်တို့ပြုလုပ်သလော၊ သို့မဟုတ် ငါသာလျှင် ပြု လုပ်သလော။
56|65|၆၅။	ငါသည် အလိုတော်ရှိခဲ့လျှင် ထိုလယ်မြေတွင် ပေါက်ရောက်သောကောက်ပင်များကိ မြက်ခြောက်ဖြစ်အောင် အမှန်ဖျက်ဆီးတော်မူနိုင်၏၊ ထိုအခါသင်တို့သည် ဤသို့ငိုကြွေးမြည်တမ်းခြင်းကို ရပ်တန့်ကြမည်လော။
56|66|၆၆။	ကြည့်ရှုကြလော့၊ ငါတို့သည် ကြွေးမြီတင်၍ ဒုက္ခတွေ့ကြရပြီ။
56|67|၆၇။	ငါတို့၏ ကြိုးပမ်းအားထုတ်မှုများသည် ပျက်စီးဆုံးရှုံးသွားပြီ။
56|68|၆၈။	သင်တို့သည် မိမိတို့သောက်သောရေအကြောင်း ဆင်ခြင်ကြည့်ရှုကြသလော။
56|69|၆၉။	ထိုရေကို မိုးတိမ်မှ သင်တို့ရွာသွန်းစေသလော၊ သို့မဟုတ် ငါရွာသွန်းစေတော်မူသလော။
56|70|၇ဝ။	အကယ်၍ အလိုတော်ရှိလျှင် ငါသည် ထိုရေကို မုချဧကန်ခါးစေတော်မူနိုင်၏၊ သို့ပါလျက် သင်တို့သည် ငါ ၏ ဂုဏ်ကျေးဇူးတော်ကို အဘယ်ကြောင့်မသိကြသနည်း။
56|71|၇၁။	သင်တို့သည် မိမိတို့မွှေးသောမီးကို ဆင်ခြင်ကြည့်ရှုကြသလော။
56|72|၇၂။	မီးမွှေးဖို့ရာ ထင်းပင်ကို သင်တို့သည် ပေါက်ရောက်ကြီးမားလာစေသလော၊ သို့မဟုတ် ငါပေါက်ရောက်ကြီးမား စေတော်မူသလော။
56|73|၇၃။	သဲကန္တာရတွင် နေထိုင်သူတို့၊ ကျေးဇူးတော်ကို သတိရဖို့ရာနှင့် သုခချမ်းသာဖြစ်စေဖို့ရာ ငါသည် မီးကို စီရင်ထားတော်မူ၏။
56|74|၇၄။	သို့ဖြစ်၍ အို-တမန်တော်မိုဟမ္မဒ်၊ သင်သည် မိမိ၏ အရှင်သခင်၊ အနန္တဂုဏ်တန်ခိုးတော်ရှင်၊ ကြီးကဲမြင့်မြတ် တော်မူထသောအရှင်၏ နာမတော်ကို ဦးထိပ်ထက်ပန်ဆင်၍ ချီးကျူးလော့။
56|75|၇၅။	ငါသည် ကြယ်နက္ခတ်တို့၏ တည်နေရာအရပ်များကို သက်သေထူ၍ မိန့်တော်မူ၏။
56|76|၇၆။	ဤသက်သေပြချက်သည် အလွန်ခိုင်မာနက်နဲ၏၊ သင်တို့နားလည်ကြလျှင် ကောင်းလေစွ။
56|77|၇၇။	အမှန်မှာ ဤကျမ်းတော်သည် အလွန်ကြီးကျယ်မြင့်မြတ်သောကျမ်းမြတ်ကုရ်အာန်အမှန်ဖြစ်၏။
56|78|၇၈။	ထိုကျမ်းတော်ကို လျှို့ဝှက်ဖုံးအုပ်ထားသောစာအုပ်ကြီးတွင် ရေးတင်မှတ်သားထားတော်မူ၏။
56|79|၇၉။	ထိုကျမ်းတော်ကို သန့်ရှင်းဖြူစင်သူတို့မှတပါး အခြားသူတို့မထိမကိုင်ရချေ။
56|80|၈ဝ။	ထိုကျမ်းတော်ကို အနန္တစကြာဝဠာ၏ အရှင်သခင်ထုတ်ပြန်ပို့ချပေးသနားတော်မူ၏။
56|81|၈၁။	သို့ပါလျက် သင်တို့သည် ဤကျမ်းတော်ကို မယုံကြည်မထီမဲ့မြင်ပြုကြသလော။
56|82|၈၂။	ထို့အပြင် ဤကျမ်းတော်ကို ပုတ်ခတ်ငြင်းပယ်မှုသည် သင်တို့၏ အသက်မွေးဝမ်းကြောင်းဖြစ်သလော။
56|83|၈၃။	အသက်ထွက်ခါနီး အသက်ဝိညာဉ်သည် လည်မျိုသို့ ဆိုက်ရောက်သောအခါ။
56|84|၈၄။	သင်တို့သည် အသက်ထွက်နေသောသူကို ကြည့်ရှုနေကြ၏။
56|85|၈၅။	ငါသည် သင်တို့ထက်ပင် ထိုသူနှင့်သာလွန်နီးကပ်လျက် ရှိတော်မူ၏၊ သို့သော်လည်း သင်တို့သည် ငါ့အား မဖူးမြင်ကြချေ။
56|86|၈၆။	သင်တို့သည် အကယ်၍ ငါ၏ ကျေးတော်မျိုးကျွန်တော်မျိုးမဟုတ်လျှင်။
56|87|၈၇။	သင်တို့အမှန်စကားကို ဆိုကြလျှင် ထိုသူ၏ အသက်ကို သူ၏ကိုယ်တွင်းသို့ အဘယ်ကြောင့် ပြန်၍ မသွင်း ကြသနည်း။
56|88|၈၈။	တဖန်ကွယ်လွန်သေဆုံးသူသည် ငါ့အပါးတော်သို့ ယူဆောင်ခဲ့သောသူတို့ဘောင်တွင် ပါဝင်လျှင်။
56|89|၈၉။	သူသည် မွှေးကြိုင်ထုံသင်း စည်းစိမ်ချမ်းသာ ပေါများကြွယ်ဝ မွေ့လျော်ဖွယ်ကောင်းသောသုခဥယျာဉ်တော်၌ ပျော်စံနေထိုင်ရလတံ့။
56|90|၉ဝ။	ထိုကွယ်လွန်သူသည် လက်ျာဘက်တော်သားတို့အထဲမှ ဖြစ်လျှင်။
56|91|၉၁။	လက်ယာဘက်တော်သားတို့က သူ့အား အဆွေ၊ သင့်ထံသို့ အေးချမ်းသာယာခြင်းကျရောက်ပါစေသောဝ်ဟူ၍ ဆုတောင်းမေတ္တာပို့ကြလတ့ံ။
56|92|၉၂။	သို့သော် ထိုသေဆုံးသူသည် ငြင်းပယ်သူ၊ အယူမှားသူဖြစ်လျှင်။
56|93|၉၃။	ထိုသူအား ပွက်ပွက်ဆူနေသောရေပူကို တိုက်၍ ဧည့်ခံတော်မူလိမ့်မည်။
56|94|၉၄။	အချုပ်စကားမှာ သူ့အား ငရဲမီးထဲတွင် ဖုတ်ကင်မည်သာဖြစ်၏။
56|95|၉၅။	မှတ်သားကြလော့၊ ဤဗျာဒိတ်တော်များသည် မုချဧကန်မှန်ကန်၏။
56|96|၉၆။	သို့ဖြစ်၍ အို-တမန်တော်၊ သင်သည် မိမိ၏အရှင်သခင်၊ အတိုင်းထက်အလွန်ကြီးကဲမွန်မြတ်တော်မူသောအရှင်၏ နာမတော်ကို ဦးထိပ်ထက်ပန်ဆင်၍ ချီးကျုးလော့။
57|1|၁။	မိုးကောင်းကင်နှင့် ကမ္ဘာမြေပေါ်ဝယ်ရှိရှိသမျှအပေါင်းတို့သည် အလ္လာဟ်အရှင်မြတ်၏ ဂုဏ်တော်ကျေးဇူးတော် ကို ရင့်ကျူးကြကုန်၏၊ အကြောင်းမူကား အရှင်မြတ်သည် အနန္တတန်ခိုးတော်သခင် သဗ္ဗညုတဉာာဏ်တော်ရှင် ဖြစ်တော်မူ၏။
57|2|၂။	အရှင်မြတ်သည် အထက်ကောင်းကင်ဘုံနှင့် အောက်ပထဝီမြေကြီးကို အစိုးရတော်မူ၏၊ အရှင်မြတ်သည် အသက်ရှည်ခြင်း၊ သေခြင်းကို ပေးသနားတော်မူ၏၊ အရာရာကို ပြုစွမ်းနိုင်တော်မူ၏။
57|3|၃။	အရှင်မြတ်သည် အစအဆုံးဖြစ်တော်မူ၏၊ အတွင်းအပြင်ဖြစ်တော်မူ၏၊ ခပ်သိမ်းကုန်သောအရာကို အကြွင်းမဲ့ သိတော်မူ၏။
57|4|၄။	အရှင်မြတ်သည် မိုးကောင်းကင်နှင့် ကမ္ဘာမြေကြီးအားလုံးကို ခြောက်ရက်ကာလအတွင်း ဖန်ဆင်းတော်မူထသော အရှင်ဖြစ်တော်မူ၏၊ အရှင်မြတ်၏ အာဏာစက်သည် ခပ်သိမ်းကုန်သောအရာတို့အပေါ်တွင် တည်၏၊ အရှင် မြတ်သည် မြေအတွင်းသို့ ဝင်သောအရာ၊ မြေအတွင်းမှ ထွက်သောအရာ၊ ကောင်းကင်မှ သက်သောအရာ၊ ကောင်းကင်ပေါ်သို့ တက်သောအရာစသည်တို့ကို အကုန်အစင်သိတော်မူ၏၊ အရှင်မြတ်သည် သင်တို့ရှိနေရာ အရပ်တိုင်း၌ပင် သင်တို့နှင့်အတူတကွရှိတော်မူ၏၊ အရှင်မြတ်သည် သင်တို့ပြုကျင့်သမျှတို့ကို အကြွင်းမဲ့သိတော် မူ၏။
57|5|၅။	အရှင်မြတ်သည် မိုးကောင်းကင်နှင့် ကမ္ဘာမြေကြီးကို စိုးပိုင်တော်မူ၏၊ အရာခပ်သိမ်းကုန်တို့သည် အရှင်မြတ် အထံတော်သို့ ပြန်ပို့ခြင်းကို ခံကြရသည်သာတည်း။
57|6|၆။	အရှင်မြတ်သည် ညမှ နေ့သို့၊ နေ့မှ ညသို့၊ ပြောင်းလွဲစေတော်မူ၏၊ လူသားတို့၏ စိတ်နှလုံးအတွင်း၌ ထိမ်ချိန်လျှို့ဝှက်ထားသမျှအပေါင်းတို့ကို အကြွင်းမဲ့သိတော်မူ၏။
57|7|၇။	အို-လူသားအပေါင်းတို့၊ အလ္လာဟ်အရှင်မြတ်နှင့် အရှင်မြတ်၏ တမန်တော်ကို ယုံကြည်ကြလော့၊ သင်တို့အား အရှင်မြတ်အပ်နှံထားတော်မူသောစည်းစိမ်ဥစ္စာများလှုဒါန်းကြလော့၊ အကြောင်းမူကား သင်တို့အနက် ယုံကြည် လျက် အလှုဒါနပေးသူတို့အတွက် အလွန်ကြီးမားသောအောင်ဆုမင်္ဂလာတော်ရှိ၏။
57|8|၈။	သင်တို့သည် အလ္လာဟ်အရှင်မြတ်အား မယုံကြည်လောက်အောင် သင်တို့တွင် အဘယ်ရောဂါရှိသနည်း၊ ထို့ အပြင်တမန်တော်သည် သင်တို့အား မိမိတို့၏ အရှင်သခင်အား ယုံကြည်ရန် ဖိတ်ခေါ်၏၊ ထို့အပြင်သင်တို့ ယုံကြည်သူဖြစ်လျှင် သူသည် သင်တို့နှင့်ပဋိညာဉ်စာချုပ်ချုပ်ဆိုပြီးပြီ။
57|9|၉။	အရှင်မြတ်သည် မိမိကျေးကျွန်တမန်တော်ထံသို့ သင်တို့ကို အမှောင်ထုမှ အလင်းရောင်သို့ ကယ်တင်ဖို့ရာ ကျော်ဇောထင်ရှားသောနှုတ်ကပတ်တော်များကို ထုတ်ပြန်ချပေးသနားတော်မူ၏၊ အကြောင်းမူကား အရှင်မြတ် သည် သင်တို့အား အတိုင်းထက်အလွန်သနားတော်မူ၏၊ ကောင်းကြီးမင်္ဂလာပေးသနားတော်မူ၏။
57|10|၁ဝ။	သင်တို့သည် အလ္လာဟ်အရှင်မြတ်၏ လမ်းတော်၌ သုံးစွဲခြင်းမပြုလုပ်လောက်အောင် သင်တို့၌ အဘယ်ဝေဒနာ ရှိသနည်း၊ အကြောင်းမူကား မိုးကောင်းကင်နှင့် ကမ္ဘာမြေပြင်အလုံးစုံကို အရှင်မြတ်သာလျှင် အမွေခံစိုးပိုင်တော် မူ၏၊ သင်တို့အနက် မက္ကာဟ်ရွှေမြို့တော်ကြီးကို အောင်တော်မမူမီ မိမိစည်းစိမ်ဥစ္စာကို ရက်ရောစွာလှုဒါန်း လျက် စစ်ဝင်နွှဲတိုက်ခိုက်သောသူတို့သည် သာသနာ့အောင်လံတော်စိုက်ထူပြီးမှ လှုဒါန်းတိုက်ခိုက်သူတို့နှင့် မတူညီချေ၊ မြို့တော်ကြီးကို မအောင်မီ စွန့်ကြဲတိုက်ခိုက်သူတို့သည် အောင်ပြီးမှ ရက်ရက်ရောရောပေးကမ်း တိုက်ခိုက်သူတို့ထက် သာလွန်မြင့်မြတ်ကြ၏၊ သို့သော်အလ္လာဟ်အရှင်မြတ်သည် သင်တို့အားလုံးကို အောင်ဆု မင်္ဂလာပေးတော်မူမည်ဟု ကတိဗျာဒိတ်ခတ်နှိပ်တော်မူပြီ၊ အမှန်မှာ အရှင်မြတ်သည် သင်တို့ပြုလုပ်သမျှအလုံးစုံ ကို အကြွင်းမဲ့သိတော်မူ၏။
57|11|၁၁။	အဘယ်သူသည် အလ္လာဟ်အရှင်မြတ်အား ကောင်းသောချေးငှားခြင်းကို ပြုမည်နည်း၊ အကြောင်းမူကား အရှင်မြတ်သည် ထိုသူအား သူ၏ အရင်းနှစ်ဆပြန်ပေးသနားတော်မူလတ့ံ၊ ထို့အပြင် သူသည် အကန့်အသတ် မရှိသောဆုလာဘ်ပဏ္ဏာကိုလည်း ရလတ့ံ။
57|12|၁၂။	နေ့တော်ကြီး၌ သင်တမန်တော်သည် ယုံကြည်သူယောက်ျားမိန်းမတို့ရှေ့တည့်တည့်၌သော်လည်းကောင်း၊ လက်ျာ လက်များမှသော်လည်းကောင်း၊ ရောင်ခြည်တော်လွှတ်သည်ကို မြင်ရလတ့ံ၊ သူတို့နှုတ်ဆက်စကားပြောဆိုကြ သည်မှာ ဤနေ့၌ သင်တို့သည် မင်္ဂလာရှိသောသတင်းရကြ၏၊ မြစ်ချောင်းအထွေထွေစီးဆင်းလျက်ရှိသောဥယျာဉ် တော်များတွင် နိစ္စထာဝရနေထိုင်ကြရန် ဝင်ကြရ၏၊ ဤအမှုသည် အလွန်ကြီးကျယ်မြင့်မြတ်သောအောင်မြင် ခြင်းတည်း။
57|13|၁၃။	နေ့တော်ကြီးတစ်နေ့၌ သူတော်ကောင်းယောင်ဆောင်သူယောက်ျာမိန်းမတို့ကား ယုံကြည်သူသမ္မာဝါဒီတို့အား တောင်းပန်ကြမည်မှာ အချင်းတို့၊ ငါတို့ကို စောင့်နေပါဦး၊ သင်တို့၏ အလင်းရောင်ကို ခိုလှုံပါရစေ၊ ထိုသူယုတ်မာ တို့အား မိန့်တော်မူမည်မှာ နင်တို့သည် နောက်သို့ လှည့်ကြလော့၊ နင်တို့တတ်နိုင်သောနေရာတွင် အလင်းရောင် ကို ရှာကြလော့၊ ဤသို့မိန့်တော်မူပြီးသည်နှင့်တပြိုင်နက် ယုံကြည်သူနှင့်မယုံကြည်သူတို့စပ်ကြားတွင် တံခါးပေါက် တစ်ခုရှိသည့်တံတိုင်းကြီးတစ်ခု ဆီးကာလျက်ရှိလတံ့၊ ထိုတံတိုင်းကြီးအတွင်း၌ သနားကြင်နာခြင်း၊ ကောင်းကြီး မင်္ဂလာတို့လျှံလျက်ရှိလတ့ံ၊ အပြင်ဘက်၌မူကား အပြစ်ဒဏ်တော်သာရှိလတ့ံ။
57|14|၁၄။ အပြင်ဘက်တွင်ရှိသောသူမိုက်တို့က ဟစ်အော်ကြွေးကြော်ပြောဆိုကြသည်မှာ အချင်းတို့၊ ငါတို့သည် သင်တို့နှင့် အတူတကွနေထိုင်ခဲ့ကြသည်မဟုတ်လော၊ သူတော်ကောင်းတို့က ပြန်ပြောကြမည်မှာ မှန်ပေ၏၊ သို့သော် သင်တို့သည် အချင်းချင်းဖျားယောင်းသွေးဆောင်ခဲ့ကြ၏၊ သင်တို့သည် ငါတို့ပျက်စီးရာပျက်စီးကြောင်းကိုသာ လိုလားခဲ့ကြ၏၊ သင်တို့သည် အလ္လာဟ်အရှင်မြတ်၏ ကတိသစ္စာတော်ကို မယုံကြည်သံသယဖြစ်ခဲ့ကြ၏၊ အလ္လာဟ်အရှင်မြတ်၏ အမိန့်တော်ကျရောက်လာသည့်တိုင်အောင် သင်တို့၏ မိစ္ဆာဆန္ဒများသည် သင်တို့ကို လှည့်ဖြားခဲ့ကြ၏၊ ရှိုင်တန်မာရ်နတ်လည်း သင်တို့အား အလ္လာဟ်အရှင်မြတ်နှင့်ပတ်သက်၍ ဖျားယောင်းသွေး ဆောင်လိမ်လည်ခဲ့၏။
57|15|၁၅။	ထို့ကြောင့်ယနေ့၌မူကား သင်တို့နှင့်မိစ္ဆာဒိဋ္ဌိတို့အပြစ်ချမ်းသာစေရန် လျော်ကြေးကို ယူမည်မဟုတ်ချေ၊ သင်တို့ နေထိုင်ရာဋ္ဌာနသည်ကား ငရဲပြည်သာတည်း၊ ထိုငရဲပြည်သာတည်း၊ ထိုငရဲပြည်သည် သင်တို့၏ နာယကဖြစ်၏၊ ကံဆိုးမိုးမှောင်ဖြစ်ရသောခရီးအဆုံးတည်း။
57|16|၁၆။	အယူမှန်သူတို့အတွက် မိမိတို့စိတ်နှလုံးကို နှိမ့်ချ၍ အလ္လာဟ်အရှင်မြတ်ချပေးသနားတော်မူသောသမ္မာတရား တော်ကို အောက်မေ့တသလျက် ကမ္မဋ္ဌာန်းဘာဝနာစီးဖြန်းဖို့ အချိန်ကျရောက်ပြီမဟုတ်လော၊ သူတို့သည် အထက်ကျော်ကာရီက ကျမ်းတော်ချပေးသနားတော်မူခြင်းခံရသောရှေးလူဟောင်းတို့ကဲ့သို့ မဖြစ်ထိုက်ချေ၊ သို့သော်အချိန်ကာလတော်တော်ရွေ့လျောသွားသဖြင့် ထိုလူဟောင်းတို့၏ စိတ်နှလုံးသည် ခက်ရော်တင်းမာ လာကြလေ၏၊ အကြောင်းမူကား သူတို့အနက် အမြောက်အမြားသောသူတို့သည် တရားတော်ကို ကျူးကျော် သည့်သူယုတ်မာများဖြစ်ကြ၏။
57|17|၁၇။	အို-လူသားအပေါင်းတို့၊ အလ္လာဟ်အရှင်မြတ်သည် မြေကြီးကို သွေ့ခြောက်သေပြီးသည့်နောက် တဖန်ပြန်ရှင် စိမ်းလန်းစိုပြေစေတော်မူသည်ကို သင်တို့မှတ်ယူကြလော့၊ သင်တို့အသိဉာာဏ်ဆည်းပူးစိမ့်သောငှာ ငါသည် သင်တို့အား ငါ၏ သက်သေသာဓကတော်ကို ရှင်းလင်းထင်ရှားစွာပြသတော်မူပြီ။
57|18|၁၈။	အကြောင်းမူကား လှုဒါန်းပေးကမ်းစွန့်ကြဲသောအလ္လာဟ်အရှင်မြတ်အား ချေးငှားခြင်းပြုသောယောက်ျားမိန်းမ တို့သည် မိမိတို့သုံးစွဲသောပစ္စည်းနှစ်ဆပြန်ရကြမည်၊ ထို့အပြင်အတိုင်းအထွာပမာဏမရှိသောအောင်ဆုမင်္ဂလာ တော်ကြီးကိုလည်း ခံစားကြရလတ့ံ။
57|19|၁၉။	အလ္လာဟ်အရှင်မြတ်နှင့် အရှင်မြတ်၏ တမန်တော်များကို ယုံကြည်သူတို့သည် အရှင်မြတ်၏ သစ္စာတော်ကို စောင့်သူများ၊ သာသနာတော်အတွက် အသက်စွန့်သူအာဇာနည်များဖြစ်ကြ၏၊ ထိုသူမြတ်တို့သည် အောင်ဆု မင်္ဂလာတော်နှင့် အလင်းရောင်ခြည်တော်တို့ကို ရရှိကြရလတ့ံ၊ သို့သော် ငါ့အား မယုံကြည်ပယ်ရှား၍ ငါ၏ သက်သေသာဓကတော်များကို ငြင်းဆန်သူတို့မှာမူကား ငရဲမီးကို ပိုင်ဆိုင်သူများသာတည်း။
57|20|၂ဝ။ အို-လူသားအပေါင်းတို့၊ သင်တို့မှတ်ယူကြလော့၊ ဤပထဝီမြေကြီးပေါ်တွင် နေရသောအသက်သည် သူငယ်တို့ ဘာဝအပျော်အပါးကစားသကဲ့သို့ အသိမ်အဖျင်းသာလျှင်ဖြစ်၏၊ ထိုအသက်ကို ဟိတ်ကြီးဟန်ကြီးပြုလုပ်ခြင်း၊ အချင်းချင်းမာနထောင်လွှားဝါကြွားခြင်း၊ စီးပွားဥစ္စာနှင့် သားသမီးအခြွေအရံတို့ပွားများအောင် အပြိုင်အဆိုင် ကြိုးပမ်းအားထုတ်ခြင်းတို့ဖြင့်သာ ကုန်စေကြ၏၊ ဤလောကီစည်းစိမ်ဥစ္စာတို့သည် တစ်ခါမျှရွာသွန်းသောမိုးနှင့် တူ၏၊ ထိုမိုးရေကြောင့် သွေ့ခြောက်သယောင်းလျက်နေသောမြေသေမှ သစ်ပင်ပန်းမာလ်တို့သည် စိမ်းစိမ်းစိုစို အညွှန့်အညှောက်ထွက်ပေါ်လာကြသည်၊ ထို့ကြောင့်ဥယျာဉ်လယ်ယာရှင်တို့သည် စိတ်နှလုံးရွှင်ပြံုးကြည်သာ ကြ၏၊ သို့သော်များမကြာမီ ထိုသစ်ပင်နွယ်ပင်တို့သည် ညှိုးနွမ်းဝါလာလျက် ခြောက်သွေ့ပြီးလျှင် ကြေမွပြိုကျ သွားကြ၏၊ နောင်တမလွန်ဘဝ၌ ပြင်းထန်သောအပြစ်ဒဏ်ရှိ၏၊ အရှင်မြတ်၏ အပြစ်လွှတ်တော်မူခြင်းနှင့် နှစ်ခြိုက်တော်မူခြင်းလည်းရှိ၏၊ ထို့ကြောင့်ဤလောကီတွင် ရှင်နေရသည့်အသက်သည် အဘယ်အရာနည်း၊ လိမ်လည်ဖျားယောင်းသည့်ကိရိယာတန်ဆာပလာများသာဖြစ်၏။
57|21|၂၁။	အို-လူသားအပေါင်းတို့၊ သင်တို့သည် မိမိတို့၏ အရှင်သခင်၏ အပြစ်လွှတ်ခြင်းနှင့် နိဗ္ဗာန်ဥယျာဉ်တော်သို့ သူတပါးထက် သာလွန်လျင်မြန်စွာပြေးကြလော့၊ ထိုဥယျာဉ်တော်သည် ကမ္ဘာမြေပြင်မိုးအပြင်ကဲ့သို့ ကျယ်ဝန်း၏၊ အလ္လာဟ်အရှင်မြတ်နှင့် အရှင်မြတ်၏ တမန်တော်များကို ယုံကြည်သူအပေါင်းတို့စံစားနေထိုင်အ့ံသောငှာ စီရင်ထားတော်မူသောဥယျာဉ်တော်ဖြစ်၏၊ ဤဥယျာဉ်တော်သည် အလ္လာဟ်အရှင်မြတ်အလိုတော်ရှိသူအား ပေးသနားတော်မူသောအရှင်မြတ်၏ ကောင်းကြီးမင်္ဂလာတော်ဖြစ်၏၊ အကြောင်းမူကား အရှင်မြတ်သည် အနန္တ ကောင်းကြီးမင်္ဂလာတော်သခင်ဖြစ်တော်မူ၏။
57|22|၂၂။	ငါပညတ်ထားတော်မူသည့်ဥပဒေသအတိုင်းမှတပါး၊ မည်သည့်ဘေးအန္တရာယ်မျှ မြေပေါ်၌သော်လည်းကောင်း၊ သင်တို့ဝိညာဉ်ပေါ်၌လည်းကောင်း၊ မကျရောက်နိုင်ချေ၊ ထိုဥပဒေသကို ဥပါဒ်အန္တရာယ်မပေါ်ပေါက်မီကပင် ပြဋ္ဌာန်းထားတော်မူ၏၊ စစ်စစ်အားဖြင့် ဤစီမံခန့်ခွဲခြင်းသည် အလ္လာဟ်အရှင်မြတ်အဖို့ အလွန်လွယ်ကူလှ၏။
57|23|၂၃။	ထိုအကြောင်းအရာများမှာ သင်တို့သည် မိမိလက်လွတ်သွားသောအရာများအတွက် စိတ်ပျက်လက်လျှော့ခြင်း မပြုစေခြင်းငှာသော်လည်းကောင်း၊ မိမိတို့အား အရှင်မြတ်ပေးသနားတော်မူသောကောင်းကြီးမင်္ဂလာတော်ကြောင့် အထူးပျော်ရွှင်ခြင်းမပြုစေခြင်းငှာသော်လည်းကောင်းဖြစ်၏၊ အမှန်မှာ အလ္လာဟ်အရှင်မြတ်သည် ကိုယ့်ဂုဏ်ကို ကိုယ်ဖော်၍ မော်ကြွားပလွှားသူတို့အား ချစ်မြတ်နိုင်တော်မမူချေ။
57|24|၂၄။	ထိုကြွားဝါသူတို့သည် မိမိတို့ကိုယ်တိုင် လောဘရမ္မက်ကြီးသည်သာမဟုတ်၊ သူတပါးကိုလည်း လောဘကြီးရန် တိုက်တွန်းနှိုးဆော်ကြ၏၊ ထို့ကြောင့်မည်သူမဆို လမ်းတော်ကို ကျောပေးသွားလျှင် အလ္လာဟ်အရှင်မြတ်၌ တစ်စုံတစ်ရာနစ်နာခြင်းမရှိချေ၊ အဘယ်ကြောင့်ဆိုသော် အရှင်မြတ်သည် ဇာတိပကတိအားဖြင့် ကုံလုံပြည့်စုံ တော်မူ၏၊ ချီးမွမ်းခြင်းတည်ရာဖြစ်တော်မူ၏။
57|25|၂၅။	ငါသည် လွန်လေပြီးသောအချိန်ကာလဝယ် ငါ၏ တမန်တော်များကို ပေါ်လွင်ထင်ရှားသောနိမိတ်လက္ခဏာများ နှင့်တကွ စေလွှတ်တော်မူ၏၊ ထို့အပြင်လူသားတို့သည် ဖြောင့်မတ်မှန်ကန်ခြင်းအတွက် မားမားကြီးရပ်တည် နေစိမ့်သောငှာ သမ္မာတရားကျမ်းစာတော်နှင့် အမှားအမှန်ပိုင်းခြားသည့်ချိန်ခွင်တို့ကို တမန်တော်များနှင့်အတူ ချပေးသနားတော်မူ၏၊ ထို့အပြင်ငါသည် သံသတ္တုကိုလည်း ချပေးသနားတော်မူ၏၊ ထိုသံတွင် အလွန်ကြီးကျယ် ပြင်းထန်သော စစ်မက်ပြိုင်ဆိုင်တိုက်ခိုက်ရန် လက်နက်ကိရိယာများပြုလုပ်ဖို့ရာတို့ပါရှိ၏၊ ထို့အပြင် ၎င်းသတ္တု တွင် လူသားတို့အကျိုးကျေးဇူးခံစားစရာအများအပြားပါရှိ၏၊ အလ္လာဟ်အရှင်မြတ်သည် ထိုသတ္တုကျေးဇူးတော် ကို ချပေးသနားတော်မူခြင်းအကြောင်းမှာ အရှင်မြတ်နှင့် အရှင်မြတ်၏ တမန်တော်များကို အဘယ်သူသည် လူမသိမမြင်လျှို့ဝှက်စွာ ကူညီထောက်ပံ့သည်ကို စုံစမ်းဖို့ရာဖြစ်၏၊ အကယ်စင်စစ် အလ္လာဟ်အရှင်မြတ်သည် အတိုင်းထက်အလွန်ကြီးမားသောခွန်အားဗလတော်အရှင်၊ အနန္တတန်ခိုးတော်အရှင်ဖြစ်တော်မူ၏။
57|26|၂၆။	ငါသည် မုချဧကန်နူဟိုနှင့် အေဗရာဟမ်တို့ကို စေလွှတ်တော်မူ၏၊ ထိုတမန်တော်များမှ ဆင်းသက်ပေါက်ဖွား လာသောသားစဉ်မြေးဆက်တို့တွင် အချို့အား တမန်တော်ဘွဲ့တံဆိပ်နှင့် ကျမ်းတော်မြတ်ကို ချပေးသနားတော် မူရန် အတည်ပြဋ္ဌာန်းတော်မူ၏၊ ထိုသားစဉ်မြေးဆက်တို့အနက် အချို့မှာ လမ်းမှန်ကို လိုက်ကြ၏၊ သို့သော် အရေအတွက်များစွာသောသူတို့မှာမူကား မကောင်းမှု၌ နစ်မွန်းနေကြ၏။
57|27|၂၇။	တဖန် ငါသည် တမန်တော်နူဟိုနှင့် တမန်တော်အေဗရာဟမ်တို့၏ နောက်၊ ဆက်ကာဆက်ကာ တမန်တော် အသီးသီးကို စေလွှတ်တော်မူ၏၊ ထိုတမန်တော်များ၏ နောက်၌ မရ်ယမ်၏သား အီစာကို စေလွှတ်တော်မူ၏၊ တမန်တော်အီစာအား အင်ဂျီလ်ကျမ်းတော်မြတ်ကို ထုတ်ပြန်ချပေးသနားတော်မူ၏၊ တမန်တော်အီစာ၏ တရား တော်ကို ယုံကြည်သူတို့၏ စိတ်နှလုံးတွင် နူးည့ံသိမ်မွေ့၍ သနားကရုဏာရှိတတ်သောသဘောကို ငါထည့်သွင်း ပေးသနားတော်မူ၏၊ သို့သော်သူတို့သည် မိမိတို့အတွက်ထွင်သော လောကီရေးရာအဖြာဖြာတို့ကို စွန့်ပစ်သည့် ဘုန်းကြီးရဟန်းတို့၏ ဘဝကို ငါပညတ်တော်မမူချေ၊ ငါသည် သူတို့အား အလ္လာဟ်အရှင်မြတ်၏ နှစ်သက်တော် မူခြင်းကိုသာ ရှာမှီးရန် ပညတ်တော်မူ၏၊ သို့သော်သူတို့သည် ဝတ္တရားရှိသည့်အတိုင်း ၎င်းပညတ်တော်ကို ကျေပွန်အောင် မစောင့်ထိန်းကြချေ၊ သို့ပြီးသော်လည်း ငါသည် သူတို့အနက် အယူမှန်သူတို့အား သူတို့ရထိုက် သောဆုတော်ကို ပေးသနားတော်မူ၏၊ သို့သော်အရေအတွက်များစွာသောသူတို့မှာမူကား ဒုစရိုက်ကောင်များသာ ဖြစ်ကြ၏။
57|28|၂၈။	အို-ယုံကြည်သူအပေါင်းတို့၊ အလ္လာဟ်အရှင်မြတ်ကို ကြောက်ရွံ့ရိုကျိုးကြလော့၊ အရှင်မြတ်၏ တမန်တော်ကို ယုံကြည်ကြလော့၊ ထိုအခါအရှင်မြတ်သည် သင်တို့အား ကောင်းကြီးမင်္ဂလာတော်နှစ်ပုံနှစ်စုပေးသနားတော် မူလိမ့်မည်၊ ထို့အပြင်သင်တို့အဖို့အရာ ဝင်းလင်းတောက်ပသောရောင်ခြည်တော်ကိုလည်း ပေးသနားတော် မူလိမ့်မည်၊ ထိုရောင်ခြည်တော်၏ အလင်းရောင်၌ သင်တို့သည် လျှောက်သွားနိုင်လိမ့်မည်၊ ထို့အပြင်အရှင်မြတ် သည် သင်တို့ကို အပြစ်မှ ခွင့်လွှတ်တော်မူလိမ့်မည်၊ အကြောင်းမူကား အလ္လာဟ်အရှင်မြတ်သည် ထပ်ခါထပ်ခါ အပြစ်လွှတ်တော်မူ၏၊ အနန္တကောင်းကြီးမင်္ဂလာပေးသနားတော်မူ၏။
57|29|၂၉။	ဤသို့ ဗျာဒိတ်တော်ခတ်နှိပ်တော်မူရခြင်းအကြောင်းမှာကား အလ္လာဟ်အရှင်မြတ်၏ ကောင်းကြီးမင်္ဂလာတော်ကို သူတို့အစိုးမရပဲ အရှင်မြတ်သာလျှင် အစိုးရတော်မူလျက် မိမိပေးသနားတော်မူလိုသူမည်သူမဆို ကောင်းကြီး မင်္ဂလာတော်ချပေးသနားတော်မူကြောင်းကို ရှေးကျမ်းတော်ရအသင်းသားတို့သိရှိနားလည်စိမ့်သောငှာဖြစ်၏၊ အလ္လာဟ်အရှင်မြတ်သည် အနန္တကောင်းကြီးမင်္ဂလာတော်သခင်ဖြစ်တော်မူ၏။
58|1|၁။	အို-တမန်တော်၊ မိမိခင်ပွန်းလင်ယောက်ျားအကြောင်းနှင့်စပ်လျဉ်း၍ သင့်ထံလာရောက်တင်လျှောက်သောမိန်းမ ၏ လျှောက်ချက်ကို အလ္လာဟ်အရှင်မြတ်မုချဧကန်ကြားတော်မူ၍ လက်ခံတော်မူပြီး ထိုမိန်းမသည် အလ္လာဟ် အရှင်မြတ်အား ဆည်းကပ်၍ မိမိနစ်နာချက်ကို တိုင်တန်း၏၊ အလ္လာဟ်အရှင်မြတ်သည် သူတို့အနက် နှစ်ဦး နှစ်ဖက်အခြေအတင်ပြောဆိုချက်များကို ကြားတော်မူ၏၊ မှတ်သားလော့၊ အလ္လာဟ်အရှင်မြတ်သည် အကြွင်းမဲ့ ကြားတော်မူ၏ အကြွင်းမဲ့သိတော်မူ၏။
58|2|၂။	သင်တို့အနက် မည်သူမဆိုမိမိမယားမိန်းမကို မိမိအမိရင်းခြာဖြစ်သည်ဟု ဆိုပြီးလျှင် ကွာရှင်းအ့ံ၊ ထိုမိန်းမသည် သူ၏ မွေးသမိခင်ကျေးဇူးရှင်မဖြစ်နိုင်ချေ၊ ထိုသူကို မွေးဖွားသောမိန်းမမှတပါး အခြားမိန်းမသည် သူ၏ အမိရင်းခြာမဖြစ်နိုင်ချေ၊ အမှန်မှာ ထိုသူသည် မတရားမုသားစကားဆိုခြင်းမျှသာဖြစ်၏၊ စင်စစ်အားဖြင့် အလ္လာဟ်အရှင်မြတ်သည် အပြစ်လွှတ်တော်မူ၏၊ ကောင်းကြီးမင်္ဂလာပေးသနားတော်မူ၏။
58|3|၃။	သို့သော်မိမိတို့မိန်းမများကို အမိဖြစ်သည်ဟု ဆိုပြီး ကွာရှင်းသောသူတို့သည် မိမိတို့ပြောဆိုပြီး စကားကို ရုပ်သိမ်း၍ မိန်းမများကို ပြန်ပေါင်းလိုလျှင် ထိုသူတို့သည် မိမိတို့မိန်းမကို မထိခိုက်မစပ်ယှက်မီ ကျွန်တစ်ယောက် ဝယ်လွှတ်ကြရမည်ဟု ပညတ်တော်မူ၏၊ ဤသို့ပြုကျင့်ဖို့ရာ သင်တို့ကို သြဝါဒပေးတော်မူ၏၊ အကယ်စင်စစ် အလ္လာဟ်အရှင်မြတ်သည် သင်တို့ပြုကျင့်သမျှတို့ကို အကုန်အစင်သိတော်မူ၏။
58|4|၄။	ထို့အပြင် သင်သည် ထိုသူများအနက် တစ်ဦးဦးသည် ကျွန်ဝယ်လွှတ်ခြင်းကို မပြုစွမ်းနိုင်လျှင် ထိုသူသည် မိမိမိန်းမထံ မဝင်မီ ဥပုသ်သီလနှစ်လတိတိတစ်ခါတည်းဆောက်တည်ရမည်၊ သို့သော်ဥပုသ်လည်း မစောင့်သုံး နိုင်သော် ထိုသူသည် သူဆင်းရဲခြောက်ဆယ်အား ထမင်းတစ်နပ်ဝအောင် ကျွေးမွေးရမည်၊ ဤပညတ်တော် အတိုင်း ကျင့်ဆောင်ခြင်းဖြင့် အလ္လာဟ်အရှင်မြတ်နှင့် အရှင်မြတ်၏ တမန်တော်တို့အား ယုံကြည်ခြင်းကို ပြသကြလော့၊ ဤသည်တို့ကား အလ္လာဟ်အရှင်မြတ်ခွင့်ပြုချက်များဖြစ်၏၊ သို့သော်မယုံကြည်သူတို့အတွက် အတိုင်းမသိပြင်းထန်သောအပြစ်ဒဏ်တော်ရှိ၏။
58|5|၅။	အလ္လာဟ်အရှင်မြတ်နှင့် အရှင်မြတ်၏ တမန်တော်ကို တော်လှန်သောသူတို့သည် သူတို့အလျင်တော်လှန်သော လူတို့နည်းတူ ပြာမှုန့်အထိဖျက်ဆီးနှိမ့်ချခြင်းကို ခံကြရလတ့ံ၊ အကြောင်းမူကား ငါသည် ထင်ရှားပေါ်လွင်သော နိမိတ်လက္ခဏာတော်များကို ချပေးသနားတော်မူပြီ၊ ထို့ကြောင့်မိစ္ဆာဒိဋ္ဌိတို့သည် အလွန်ရှက်ဖွယ်ဖြစ်သောရှုံ့ချခြင်း အပြစ်ဒဏ်တော်ကို ခံစားကြရလတ့ံ။
58|6|၆။	ထိုအပြစ်ဒဏ်တော်ကို အလ္လာဟ်အရှင်မြတ်သည် သူတို့အား ပြန်ရှင်စေပြီးလျှင် သူတို့ပြုကျင့်ခဲ့သောကုသိုလ်၊ အကုသိုလ်အပေါင်းကို ပြသထင်ရှားစေသောနေ့တော်ကြီး၌ သူတို့ခံစားကြရလတ့ံ၊ သူတို့သည် မိမိတို့အပြုအမူ များကို မေ့လျော့နေငြားသော်လည်း အလ္လာဟ်အရှင်မြတ်သည် ထိုပြုကျင့်မှုများကို အလုံးစုံမှတ်သားထားတော် မူပြီ၊ အကြောင်းမူကား အလ္လာဟ်အရှင်မြတ်သည် အရာခပ်သိမ်းတို့ကို အကြွင်းမဲ့သိတော်မူထသောသက်သေ တော်ကြီးဖြစ်တော်မူ၏။
58|7|၇။	အို-တမန်တော်၊ မိုးကောင်းကင်နှင့် ကမ္ဘာမြေပြင်ပေါ်ဝယ် ရှိရှိသမျှအပေါင်းတို့ကို အလ္လာဟ်အရှင်မြတ်သည် အကြွင်းမဲ့သိတော်မူသည်ကို သင်မသိမမြင်သလော၊ လူသားတို့သည် မည်သည့်နေရာမှာမဆို အရှင်မြတ်အား အသိမပေးပဲလျက် တိတ်ဆိတ်လျှို့ဝှက်စွာတိုင်ပင်နှီးနှောခြင်းမပြုလုပ်နိုင်ချေ၊ ဤသို့တိုင်ပင်သူသုံးဦးဖြစ်လျှင် အရှင်မြတ်သည် စတုတ္ထလူအဖြစ်ဖြင့် ပါဝင်နေတော်မူ၏၊ ငါးဦးဖြစ်လျှင် ဆဌမဖြစ်တော်မူ၏၊ များသည်နည်းသည် မဟုတ် အရှင်မြတ်သည် သူတို့နှင့်အတူတကွရှိတော်မူ၏၊ ထို့နောက်တရားစီရင်တော်မူသောနေ့တော်ကြီး၌ အလ္လာဟ်အရှင်မြတ်သည် သူတို့အား ၎င်းတို့ပြုကျင့်သမျှတို့ကို ပြသတော်မူလိမ့်မည်၊ အကြောင်းမူကား အလ္လာဟ် အရှင်မြတ်သည် ခပ်သိမ်းကုန်သောအရာတို့ကို အကြွင်းမဲ့သိတော်မူ၏။
58|8|၈။	အို-တမန်တော်၊ မကောင်းမှုကို အချင်းချင်းတိတ်တဆိတ်တိုင်ပင်နှီးနှောခြင်းကို မပြုရန် တားမြစ်ထားသော်လည်း ထိုတားမြစ်ခြင်းကို အရေးမစိုက်ပဲ နှီးနှောသူတို့ကို သင်မသိမမြင်သလော၊ မနာခံမှုများကိုသာ လျှို့ဝှက်ကြံစည် ကြ၏၊ ထို့အပြင်သူတို့သည် သင့်ထံသို့ လာသောအခါ အရှင်မြတ်မေတ္တာပို့တော်မူသကဲ့သို့ နှုတ်မဆက်ပဲ ရိုင်းစိုင်းညစ်ပတ်သောစကားဖြင့်သာ နှုတ်ဆက်ကြ၏၊ ထို့အပြင် သူတို့အချင်းချင်းပြောဆိုကြသည်မှာ အလ္လာဟ် အရှင်မြတ်သည် အဘယ်ကြောင့်ငါတို့ကို မိမိတို့ဆိုသောစကားများအတွက် အပြစ်ပေးတော်မူအပ်သနည်း၊ ငရဲသည် သူတို့အတွက် လုံလောက်၏၊ သူတို့သည် ငရဲမီး၏ အပူအရှိန်ကို ခံစားကြရ၏၊ ငရဲသည် အလွန် ဆိုးညစ်ယုတ်ည့ံသောခရီးအဆုံးသာတည်း။
58|9|၉။	အို-ယုံကြည်သူအပေါင်းတို့၊ သင်တို့အချင်းချင်း တိတ်တဆိတ်လျှို့ဝှက်စွာတိုင်ပင်နှီးနှောသောအခါ မတရားမှု၊ မကောင်းမှုနှင့် တမန်တော်ကို မနာခံမှုများကို မဆွေးနွေးကြပဲ ကုသိုလ်ကောင်းမှုတိုးပွားရန်နှင့် တရားတော်ကို စောင့်ရန်အတွက်သာ တိုင်ပင်ကြလော့၊ ထို့အပြင် အလ္လာဟ်အရှင်မြတ်၏ အမှုတော်ကို ထမ်းဆောင်ကြလော့၊ သင်တို့အားလုံးကို အရှင်မြတ်အထံတော်သို့ ယူဆောင်ခဲ့လိမ့်မည်သာတည်း။
58|10|၁ဝ။ အမှန်ဆိုသော တီးတိုးတိုင်ပင်ဆွေးနွေးခြင်းသည် အယူမှန်သောသူမြတ်တို့ကို နှောင့်ယှက်ဖို့ရာ ရှိုင်တန်မာရ်နတ် ၏ ဖျားယောင်းသွေးဆောင်ခြင်းမျှသာဖြစ်၏၊ စင်စစ်အားဖြင့် ရှိုင်တန်မာရ်နတ်သည် အရှင်မြတ်အလိုတော် မရှိပဲ ယုံကြည်သူတို့ကို စိုးစဉ်းမျှနစ်နာဆုံးရှုံးအောင် မစွမ်းဆောင်နိုင်ချေ၊ အယူမှန်သူတို့သည် အလ္လာဟ်အရှင် မြတ်အား လုံးဝကိုးစားကြစေကုန်။
58|11|၁၁။	အို-ယုံကြည်သူအပေါင်းတို့၊ သင်တို့အား အစည်းအဝေးပွဲများတွင် ပရိသတ်ထူထပ်များပြားသဖြင့် နေရာချဲ့ပေး ရန် ခိုင်းသောအခါ ခိုင်းသည်နှင့်တပြိုင်နက် လူရှဲပြီး နေရာရှင်းလင်းပေးကြလော့၊ အလ္လာဟ်အရှင်မြတ်သည် သင်တို့အတွက် နေရာကို ကျယ်ဝန်းပြန့်ပြူးစေတော်မူလိမ့်မည်၊ တဖန်သင်တို့အား ရှေ့သို့ တိုးလာရန် ပြောသော အခါ လျင်မြန်စွာတိုးလာကြလော့၊ သင်တို့အနက် ယုံကြည်သူတို့နှင့် ပညာအလင်းရောင်ရရှိသူတို့သည် အလ္လာဟ် အရှင်မြတ်သည် မြင့်စွင့်သောအဆင့်အတန်းသို့ မြှင့်တင်တော်မူလိမ့်မည်၊ အကြောင်းမူကား အရှင်မြတ်သည် သင်တို့ပြုကျင့်သမျှအလုံးစုံကို အကြွင်းမဲ့သိတော်မူ၏။
58|12|၁၂။	အို-ယုံကြည်သူအပေါင်းတို့၊ သင်တို့သည် ငါ၏ တမန်တော်နှင့် မိမိတို့အတွင်းရေးကို တိုင်ပင်ဆွေးနွေးသော အခါ မိမိတို့ကိစ္စကို မဆွေးနွေးမီ အလှုပေးကြကုန်လော့၊ ယင်းသို့လှုခြင်းသည် သင်တို့အဖို့အရာ သာလွန် ကောင်းမြတ်သန့်ရှင်းဖြူစင်စေရာဖြစ်၏၊ သို့သော်သင်တို့သည် ပေးလှုရန် ဝထ္ထုတစ်စုံတစ်ရာကို လွယ်ကူစွာ မရလျှင် အရှင်မြတ်သည် မုချဧကန်ထပ်ခါထပ်ခါအပြစ်လွှတ်တော်မူ၏၊ ကောင်းကြီးမင်္ဂလာပေးသနားတော်မူ၏။
58|13|၁၃။	သင်တို့သည် မိမိတို့လျှို့ဝှက်သောက္စိများကို တမန်တော်နှင့်ဆွေးနွေးခြင်းမပြုမီ ပေးလှုစွန့်ကြဲရမည်ကို ကြောက်ရွံ့ ကြသလော၊ ထိုအလှုကို မပေးသော် အပြစ်မထိုက်ချေ၊ သို့သော်ဆွလဝါးသ်၌ တည်တ့ံခိုင်မြဲကြကုန်လော့၊ ဇကားသ်အလှုကို မပျက်မကွက်ပေးလှုကြကုန်လော့၊ အလ္လာဟ်အရှင်မြတ်နှင့် အရှင်မြတ်၏ တမန်တော်ကို နာခံကြကုန်လော့၊ အကြောင်းမူကား အလ္လာဟ်အရှင်မြတ်သည် သင်တို့ပြုသမျှအပေါင်းတို့ကို အကြွင်းမဲ့သိ တော်မူ၏။
58|14|၁၄။	အို-တမန်တော်၊ အလ္လာဟ်အရှင်မြတ်၊ အမျက်ရှတော်မူသောသူတို့နှင့် ပေါင်းသင်းဆက်ဆံနေသူတို့ကို သင် မမြင်သလော၊ ထိုသူတို့သည် သင်တို့အထဲကသော်လည်းကောင်း၊ အမျက်တော်ရှခြင်းခံရသူတို့အထဲကသော် လည်းကောင်း၊ မဟုတ်ချေ၊ ဤလျှာနှစ်ခွသမားတို့သည် သိလျက်နှင့်မဟုတ်မလျားမုသားကို ကျိန်ဆိုပြောဆို သူများသာတည်း။
58|15|၁၅။	အလ္လာဟ်အရှင်မြတ်သည် ထိုလျှာနှစ်ခွသမားတို့အဖို့အရာ အလွန်ကြောက်မက်ဖွယ်သောအပြစ်ဒဏ်ကို အရန်သင့် စီရင်ထားတော်မူ၏၊ စင်စစ်မှာ သူတို့ပြုလေ့ရှိသမျှအားလုံးတို့သည် မကောင်းမှုသာဖြစ်၏။
58|16|၁၆။	သူတို့သည် မိမိတို့ကျိန်ဆိုခြင်းများကို အကာအကွယ်ပြုလုပ်ကြ၏၊ သူတပါးတို့အား အလ္လာဟ်အရှင်မြတ်၏ လမ်းတော်မှ လှည့်သွားစေ၏၊ ထို့ကြောင့်သူတို့သည် ရှက်ဖွယ်သောအပြစ်ဒဏ်ခံကြရလတ့ံ။
58|17|၁၇။	သူတို့၏ စည်းစိမ်ဥစ္စာများမှသော်လည်းကောင်း၊ သားသမီးအခြွေအရံများသည်သော်လည်းကောင်း၊ သူတို့ကို အလ္လာဟ်အရှင်မြတ်ထံမှ မကယ်နိုင်ချေ၊ ထိုသူတို့သည် ငရဲမီးကို ပိုင်ဆိုင်ကြ၏၊ ထိုမီးထဲတွင် နေကြရလတ့ံ။
58|18|၁၈။	အလ္လာဟ်အရှင်မြတ်သည် သူတို့အားလုံးကို ပြန်ရှင်စေတော်မူမည့်နေ့တော်ကြီး၌ ထိုသူယုတ်မာတို့သည် သင်တို့ထံတွင် မုသားကျိန်ဆိုခဲ့သကဲ့သို့ အရှင်မြတ်ရှေ့မှောက်ဝယ် ကျိန်ဆိုကြလတ့ံ၊ သူတို့သည် မိမိတို့တွင် အကိုးအကားရှိသည်ဟု ထင်မှတ်ကြလိမ့်မည်၊ အမှန်မှာ ဘာမျှမရှိချေ၊ သူတို့သည် မုသားကောင်များမဟုတ် ချေလော။
58|19|၁၉။	ရှိုင်တန်မာရ်နတ်သည် ထိုသူတို့ကို လွှမ်းမိုးပြီးလျှင် သူတို့အား အလ္လာဟ်အရှင်မြတ်အား သတိမရမေ့လျော့ သွားစေပြီး သူတို့သည် ရှိုင်တန်မာရ်နတ်ဘက်တော်သားများဖြစ်ကြ၏၊ သူ၏ အသင်းအပင်းသည် ဧကန်အမှန် ဆုံးရှုံးပျက်စီးရမည်မဟုတ်လော။
58|20|၂ဝ။	မှတ်သားကြလော့၊ အလ္လာဟ်အရှင်မြတ်နှင့် အရှင်မြတ်၏ တမန်တော်ကို တော်လှန်သူတို့သည် အနိမ့်စွန်ဆုံး ဘဝသို့ ကျဆင်းရသူတို့ဘောင်တွင် ဖြစ်ကြရလိမ့်မည်။
58|21|၂၁။	ငါနှင့် ငါ့တမန်တော်တို့သည် အမှန်ပင်အောင်မြင်ရမည်ဟု အလ္လာဟ်အရှင်မြတ်ဗျာဒိတ်တော်ခတ်နှိပ်ထားတော် မူပြီ၊ အကြောင်းမူကား အလ္လာဟ်အရှင်မြတ်သည် ခွန်အားဗလကြီးမားတော်မူ၏၊ အနန္တတန်ခိုးတော်အရှင်ဖြစ် တော်မူ၏။
58|22|၂၂။	အို-တမန်တော်၊ အလ္လာဟ်အရှင်မြတ်၌လည်းကောင်း၊ နောက်ဆုံးနေ့တော်ကြီး၌လည်းကောင်း၊ ယုံကြည်သူတို့ သည် အရှင်မြတ်နှင့် အရှင်မြတ်၏တမန်တော်ကို တော်လှန်သူတို့အား မိမိတို့အဘသော်လည်းကောင်း၊ သား သော်လည်းကောင်း၊ ညီအစ်ကိုသော်လည်းကောင်း၊ ဆွေမျိုးနီးစပ်သော်လည်းကောင်း၊ ဖြစ်ငြားသော်လည်း ချစ်ခင်တွယ်တာသည်ကို သင်တမန်တော်လုံးဝတွေ့မြင်ရမည်မဟုတ်ချေ၊ အရှင်မြတ်သည် ထိုအယူမှန်သူတို့ ၏ စိတ်နှလုံးတွင် ယုံကြည်ခြင်းစိတ်ကို ထည့်သွင်းထားတော်မူပြီးလျှင် သူတို့အား နတ်သားအားဖြင့် အားဖြည့် တင်းထားတော်မူ၏၊ အရှင်မြတ်သည် ထိုသူတို့အား ချောင်းမြောင်းအထွေထွေစီးဆင်းနေသောဥယျာဉ်တော်များ အတွင်းသို့ သွတ်သွင်း၍ ထာဝရစံစားစေတော်မူလိမ့်မည်၊ အရှင်မြတ်သည် သူတို့ကို အလွန်နှစ်သက်တော်မူ၏၊ သူတို့ကလည်း အရှင်မြတ်အား နှစ်သက်မြတ်နိုးကြ၏၊ သူတို့သည် အရှင်မြတ်၏ ဘက်တော်သားများဖြစ်ကြ၏၊ မုချဧကန်အရှင်မြတ်၏ ဘက်တော်သားများသာလျှင် အောင်မြင်ကြသည်မဟုတ်လော။
59|1|၁။	မိုးကောင်းကင်နှင့် ကမ္ဘာမြေပေါ်ဝယ်ရှိရှိသမျှအရာခပ်သိမ်းတို့သည် အလ္လာဟ်အရှင်မြတ်၏ ကျေးဇူးတော်၊ ဂုဏ်တော်ကို ချီးကျူးကြ၏၊ အကြောင်းမူကား အရှင်မြတ်သည် အနန္တတန်ခိုးတော်သခင်၊ သဗ္ဗညုတဉာာဏ် တော်ရှင်ဖြစ်တော်မူ၏။
59|2|၂။	အလ္လာဟ်အရှင်မြတ်သည် ရှေးကျမ်းတော်ရရှိသူများအနက် မိစ္ဆာဒိဋ္ဌိတို့အား ပထမအကြိမ်သူတို့၏ အိုးအိမ်ဒေသမှ နှင်ထုတ်တော်မူ၏၊ အို-ယုံကြည်သူအပေါင်းတို့၊ ထိုသူယုတ်မာတို့ကို ယင်းကဲ့သို့ထွက်သွားလိမ့်မည်ဟု သင်တို့ စိတ်တွင် အနည်းငယ်မျှ မထင်ချေ၊ ထိုသူမိုက်တို့သည် မိမိတို့၏ ခိုင်ခန့်မြဲမြံသောမြို့ရိုးခံတပ်များက မိမိတို့ကို အလ္လာဟ်အရှင်မြတ်မှ ကာကွယ်လိမ့်မည်ဟု ယုံကြည်ကြ၏၊ သို့သော်အရှင်မြတ်သည် သူတို့မမျှော်လင့်သော နေရာမှ သူတို့ထံသို့ ရောက်လာတော်မူ၍ သူတို့၏စိတ်နှလုံးကို တုန်လှုပ်ချောက်ခြားစေတော်မူ၏၊ ထို့ကြောင့် သူတို့သည် မိမိတို့လက်ဖြင့်သော်လည်းကောင်း၊ ယုံကြည်သူတို့၏ လက်ဖြင့်သော်လည်းကောင်း၊ မိမိတို့အိုးအိမ် များကို အကုန်အစင်ဖျက်ဆီးလိုက်ကြ၏၊ အို-မျက်စိရှိသူအပေါင်းတို့၊ ဤအဖြစ်အပျက်မှ သင်ခန်းစာယူကြလော့။
59|3|၃။	အလ္လာဟ်အရှငု်မြတ်သည် အကယ်၍ထိုသူမိုက်တို့ကို မိမိတို့တိုင်းပြည်နိုင်ငံမှ နှင်ထုတ်ခြင်းဖြင့် ပညတ်တော် မမူလေလျှင် အရှင်မြတ်သည် ထိုမသူတော်တို့အား ဤပစ္စုပ္ပန်ဘဝ၌ ဧကန်အမှန်အပြစ်ဒဏ်တပ်ရိုက်စီရင်တော်မူ လေလတ့ံ၊ ထို့အပြင်နောင်တမလွန်ဘဝ၌လည်း သူတို့သည် ငရဲမီးဒဏ်ကို အမှန်အကန်ခံကြရလတ့ံ။
59|4|၄။	ယင်းကဲ့သို့အပြစ်ဒုက္ခရကြသည့်အကြောင်းမူကား သူတို့သည် အလ္လာဟ်အရှင်မြတ်နှင့် အရှင်မြတ်၏ တမန်တော် ကို တော်လှန်ကြသောကြောင့်ဖြစ်၏၊ အကြင်သူတို့သည် အလ္လာဟ်အရှင်မြတ်နှင့် အရှင်မြတ်၏ တမန်တော်ကို တော်လှန်အ့ံ၊ ထိုသူအား အရှင်မြတ်သည် မုချဧကန်ပြင်းပြစွာလက်စားချေတော်မူ၏။
59|5|၅။	အို-အယူမှန်သူအပေါင်းတို့၊ သင်တို့သည် အယူမှားသူမိစ္ဆာဒိဋ္ဌိတို့ပိုင်စွန်ပလွံဥယျာဉ်များကို ခုတ်လှဲဖျက်ဆီး ပစ်သော်လည်းကောင်း၊ မခုတ်မလှဲပကတိအတိုင်း ချန်ထားသော်လည်းကောင်း၊ မိမိတို့အလိုရှိရာပြုလုပ်ခြင်းသည် အလ္လာဟ်အရှင်မြတ်၏ အလိုတော်နှင့်သာဖြစ်၏၊ ဒုစရိုက်ကောင်များကို အရှက်ခွဲစေခြင်းငှာ အရှင်မြတ်သည် ယင်းသို့စီရင်တော်မူ၏။
59|6|၆။	အို-ယုံကြည်သူအပေါင်းတို့၊ အလ္လာဟ်အရှင်မြတ်သည် မိမိတမန်တော်အား သူတို့ထံမှရသောသု့ံပစ္စည်းများကို ပေးသနားတော်မူ၏၊ ထိုပစ္စည်းများအတွက် သင်တို့သည် မြင်းတပ်(သို့မဟုတ်) ကုလားအုပ်တပ်နှင့် စစ်ချီတက် ခြင်းကို မပြုကြလင့်၊ သို့သော်အလ္လာဟ်အရှင်မြတ်သည် မိမိတမန်တော်အား နှိမ်နင်းလိုတော်မူသောသူတို့ကို လွှမ်းမိုးနှိမ်နင်းစေတော်မူ၏၊ အရှင်မြတ်သည် အရာခပ်သိမ်းကုန်ကို စီရင်ပြုစွမ်းနိုင်တော်မူ၏။
59|7|၇။	အလ္လာဟ်အရှင်မြတ်သည် အရေးရှုံးနိမ့်သောမြို့သူရွာသားတို့ထံမှ သိမ်းယူ၍ မိမိတမန်တော်အား ပေးသနားတော် မူသောသုံ့ဥစ္စာပစ္စည်းများသည်ကား အလ္လာဟ်အရှင်မြတ်၊ အရှင်မြတ်၏ တမန်တော်၊ တမန်တော်၏ ဆွေမျိုး ရင်းချာ၊ မိဘမဲ့သူငယ်များ၊ သူဆင်းရဲနှင့် ခရီးသွားအာဂန္တုများ၏ အဖို့အရာဖြစ်၏၊ ထိုသုံ့ရပစ္စည်းများသည် သင်တို့အနက် ကုံလုံကြွယ်ဝသူတို့လက်တွင်းသို့ မရောက်စေရန်အလို့ငှာ ဤစစ်ဥပဒေသကို အရှင်မြတ်ပညတ် တော်မူ၏၊ သင်တို့သည် မိမိတို့အား တမန်တော်ပေးသမျှကိုသာ ယူကြလော့၊ တမန်တော်က မယူရန် တားမြစ် သောဥစ္စာပစ္စည်းများကို မမက်မောပဲ ဝေးစွာရှောင်ကြဉ်ကြလော့၊ အလ္လာဟ်အရှင်မြတ်၏ အမှုတော်ကို ထမ်း ဆောင်ကြလော့၊ မုချဧကန်အရှင်မြတ်သည် အလွန်ပြင်းပြစွာလက်စားချေတော်မူ၏။
59|8|၈။	ထိုသုံ့ပစ္စည်းများအနက် အချို့အဝက်ကို သူဆင်းရဲမိုဟာဂျီရ်သင်္ဃာတော်တို့အဖို့အရာဖြစ်၏၊ (မိုဟာဂျီရ်မှာ အစ္စလာမ်သာသနာတော်ကြီးကို ယုံကြည်ခြင်းကြောင့် မိမိစည်းစိမ်ဥစ္စာများကို စွန့်ပစ်လျက် မက္ကာဟ်ရွှေမြို့တော် ကြီးမှ မဒီနာရွှေမြို့တော်သို့ ထွက်ပြေးလာရောက်နေထိုင်ရသူဒုက္ခသည်များဖြစ်ကြ၏)။ ထိုသင်္ဃာတော်တို့သည် မိစ္စာဒိဋ္ဌိတို့နှင်ထုတ်ခြင်းခံရ၏၊ ထို့ကြောင့်မိမိတို့အိုးအိမ်စည်းစိမ်ဥစ္စာများကို စွန့်လွှတ်၍ မဒီနာမြို့တော်သို့ ထွက်ပြေးလာရောက်နေထိုင်ရရှာလေ၏၊ ထိုသင်္ဃာတော်တို့သည် အလ္လာဟ်အရှင်မြတ်၏ ကောင်းကြီးမင်္ဂလာ တော်နှင့် နှစ်သက်တော်မူုခြင်းရတနာတို့ကိုသာလျှင် ရှာမှီးကြ၏၊ အလ္လာဟ်အရှင်မြတ်နှင့် အရှင်မြတ်၏ တမန် တော်ကို ထောက်ပ့ံကူညီစောင်မသူများဖြစ်ကြ၏၊ ထို့ကြောင့်သူတို့သည် ယင်းသို့နှင်ထုတ်ခံရရှာကြ၏၊ စင်စစ် အားဖြင့် ထိုသူတို့သည် သစ္စာသမာဓိရှိသောသူတော်ကောင်းတို့ဖြစ်ကြ၏။
59|9|၉။	သို့သော်ထိုမိုဟာဂျီရ်တို့ပြောင်းရွှေ့မလာမီ မဒီနာမြို့တွင် အိမ်ရာဆောက်လုပ်နေထိုင်ပြီးလျှင် အစ္စလာမ်သာသနာ တော်ကြီးကို သက်ဝင်ယုံကြည်ကြသူတို့သည် မိမိတို့ထံ လာရောက်ခိုလှုံကြသောမက္ကာဟ််မြို့သူမြို့သားတို့ကို ချစ်ခင်ကြင်နာစွာဆက်ဆံပေါင်းသင်းကြ၏၊ ထိုမိုဟာဂျီရ်တို့အား ပေးသနားတော်မူသောဥစ္စာပစ္စည်းများကို မက်မောတပ်မက်ခြင်းလုံးဝမရှိချေ၊ မိမိတို့ဆင်းရဲကြငြားသော်လည်း မက္ကာဟ်ရွှေမြို့တော်မှ ထွက်ပြေးတိမ်းရှောင် လာသောယုံကြည်သူဒုက္ခသည်တို့အား မိမိတို့ထက် ဦးစားပေးကြ၏၊ အကြင်သူတို့သည် လောဘရမ္မက်ဇောမှ လွတ်မြောက်အ့ံ၊ ထိုသူတို့သည် အောင်မြင်သူများဖြစ်ကြ၏။
59|10|၁ဝ။	ထို့အပြင် မိုဟာဂျီရ်သူတော်ကောင်းတို့နောက်မှ သာသနာတော်ကြီးအတွင်းဝင်သူတို့က အို-အကျွနု်ပ်တို့၏ အရှင်သခင်၊ အကျွနု်ပ်တို့နှင့် အကျွနု်ပ်တို့အလျင် အစ္စလာမ်သာသနာတော်ကြီးအတွင်းဝင်သူ နောင်တော်ကြီး တို့ကို အပြစ်မှ ခွင့်လွှတ်တော်မူပါ၊ ထို့အပြင်အကျွနု်ပ်တို့စိတ်နှလုံးအတွင်း၌ ယုံကြည်သူတို့အား မုန်းတီးခြင်း အညစ်အကြေးရှိစေတော်မမူပါလင့်၊ အို-အကျွနု်ပ်တို့၏ အရှင်သခင်၊ အရှင်သည် အတိုင်းထက်အလွန်သနား ကြင်နာတတ်သောအရှင်၊ အနန္တကောင်းကြီးမင်္ဂလာတော်သခင်ဖြစ်တော်မူပါ၏ဟု ဆုတောင်းကြကုန်၏။
59|11|၁၁။	အို-တမန်တော်၊ ယုံကြည်သူဟန်ဆောင်သောလျှာနှစ်ခွသမားတို့သည် ရှေးကျမ်းတော်ရရှိသူများအနက် မယုံ ကြည်သူညီသားအစ်ကိုတို့ကို အဘယ်သို့ပြောဆိုကြသည်ကို သင်မသိမမြင်သလော၊ ထိုသူယုတ်မာတို့ပြောဆို ကြသည်မှာ အချင်းတို့၊ သင်တို့ကို မိမိနေရာမှ နှင်ထုတ်သော်၊ အကျွနု်ပ်တို့သည် သင်တို့နှင့်အတူတကွ ထွက်သွားကြပါအ့ံ၊ သင်တို့နှင့်ဆန့်ကျင်ဘက်ပြုသူတို့စကားကို အကျွနု်ပ်တို့နာခံမည်မဟုတ်၊ သင်တို့ကို စစ်မက် ပြိုင်ဆိုင်တိုက်ခိုက်ပါလျှင်၊ အကျွနု်ပ်တို့သည် သင်တို့ဘက်က ကူညီတိုက်ခိုက်ပါမည်၊ သို့သော်ထိုသူမိုက်တို့သည် မဟုတ်မမှန်ပြောဆိုသောမုသားကောင်များဖြစ်ကြောင်းကို အလ္လာဟ်အရှင်မြတ်သည် သက်သေဖြစ်တော်မူ၏။
59|12|၁၂။	အကြောင်းမူကား မယုံကြည်သူတို့ကို မိမိတို့နေထိုင်ထိုင်ခင်းမှ နှင်ထုတ်သော် ထိုလျှာနှစ်ခွလူလိမ်တို့သည် ထိုသူနှင့်အတူတကွ လိုက်ပါသွားမည်မဟုတ်၊ သူတို့ကို တိုက်ခိုက်သော် ထိုလူညာတို့သည် သူတို့ဘက်က ဝင်ရောက်တိုက်ခိုက်မည်မဟုတ်၊ ထို့အပြင်ထိုလူလိမ်တို့သည် ကူညီရိုင်းပင်းပါလျှင် ရန်သူတို့နှင့် ရင်ဆိုင်ရသော အခါ သူတို့သည် ကျောခိုင်းလျက် ထွက်ပြေးကြလတ့ံ၊ ထို့ကြောင့်မိစ္ဆာဒိဋ္ဌိတို့သည် အောင်မြင်ကြမည်မဟုတ်ချေ။
59|13|၁၃။	အို-ယုံကြည်သူအပေါင်းတို့၊ အမှန်မှာ ထိုလျှာနှစ်ခွလူလိမ်လူကောက်တို့စိတ်နှလုံးအတွင်းတွင် သင်တို့ကို အလ္လာဟ်အရှင်မြတ်ထက် ပိုမိုထိတ်လန့်ကြောက်ရွံ့ကြ၏၊ ယင်းသို့ဖြစ်ရခြင်းအကြောင်းမူကား သူတို့တွင် အသိ ဉာာဏ်ကင်းမဲ့သောကြောင့်တည်း။
59|14|၁၄။	ထိုသူယုတ်မာတို့သည် မိမိတို့ကြံဖော်ကြံဘက်အားလုံးကို စုရုံးပေါင်းစည်းမိငြားသော်လည်း၊ ခိုင်ခန့်စွာပြုလုပ် ထားသောမြို့ရိုးခံတပ်နှင့် တံတိုင်းအဆီးအကာအတွင်းမှတပါး အခြားနေရာများမှ သင်တို့ကို စစ်ဆိုင်ပြိုင် တိုက်ခိုက်ကြမည်မဟုတ်ချေ၊ သူတို့သည် မိမိတို့အချင်းချင်းပဋိပက္ခခိုက်ရန်ဒေါသဖြစ်ရန်သာလျှင် စိတ်ထက်သန် ကြ၏၊ သူတို့သည် အချင်းချင်းစည်းလုံးညီညွတ်သည်ဟု သင်တို့ထင်မှတ်ကြ၏၊ သို့သော်အမှန်မှာ မညီမညွတ် စိတ်နှလုံးကွဲပြားကြ၏၊ ယင်းသို့ဖြစ်ရခြင်းမှာ သူတို့တွင် ဉာာဏ်ပညာခေါင်းပါးခြင်းကြောင့် ဖြစ်သည်။
59|15|၁၅။	ထိုသူယုတ်မာတို့သည် မိမိတို့ထက် ကာလအနည်းငယ်မျှရှေးကျသောသူမိုက်တို့ကဲ့သို့ မိမိတို့ပြုကျင့်မှု၏ ဒုက္ခ အကျိုးကို ဤပစ္စုပ္ပန်ဘဝတွင် ခံစားရပြီ၊ နောင်တမလွန်ဘဝ၌လည်း သူတို့အတွက် အလွန်ပြင်းပြသောအပြစ် ဒဏ်တော်သည် အသင့်ရှိလတ့ံ။
59|16|၁၆။	ရှိုင်တန်မာရ်နတ်က လူသားအား မယုံကြည်ဖို့ရာ ဖျားယောင်းသွေးဆောင်သကဲ့သို့ ယုံကြည်ဟန်ဆောင်သူတို့ လည်း လှည့်ဖြားကြ၏၊ သို့သော်လူသားက မယုံကြည်ဟုဆိုသောအခါ ရှိုင်တန်မာရ်နတ်က အချင်းလူသား၊ ငါသည် သင်၏ ဆိုးသွမ်းသောအပြုအမူနှင့်မည်သို့မျှမသက်ဆိုင်ချေ၊ ငါသည် အနန္တစကြာစဠာတို့၏ အရှင်သခင် အား ကြောက်ရွံ့၏ဟု ဆို၏။
59|17|၁၇။	နောက်ဆုံးစွန်ဘဝတွင် ဖျားယောင်းသူနှင့် ဖျားယောင်းခံရသူနှစ်ဦးစလုံးပင်လျှင် အဝီစိငရဲမီးထဲသို့ ကျရောက် ကြရလတ့ံ၊ ထိုငရဲတွင် သူတို့သည် အစဉ်အမြဲနေကြရလတ့ံ၊ ဤသည်သာလျှင် အကုသိုလ်မကောင်းမှုများကို ပြုကျင့်သူတို့၏ အကျိုးတည်း။
59|18|၁၈။	အို-ယုံကြည်သူအပေါင်းတို့၊ သင်တို့သည် မိမိတို့၏ အရှင်သခင်၏ အမှုတော်ကို ထမ်းဆောင်ကြလော့၊ ဝိညာဉ်တိုင်းသည် မိမိတို့အတွက် နောင်တမလွန်ဘဝသို့ မည်သည့်ကျင့်မှုများကို တင်ကြိုပို့ထားနှင့်သည်ကိုလည်း စစ်ဆေးကြည့်ကြလော့၊ အရှင်မြတ်အား သင်တို့ပြုအပ်သောဝတ်ကို စောင့်ထိန်းကြလော့၊ မှတ်သားကြလော့၊ အရှင်မြတ်သည် သင်တို့ပြုကျင့်သမျှတို့ကို အကြွင်းမဲ့သိတော်မူ၏။
59|19|၁၉။	သင်တို့သည် အလ္လာဟ်အရှင်မြတ်ကို သတိမရမေ့လျော့နေသောသူတို့ကဲ့သို့ မဖြစ်ကြစေလင့်၊ အရှင်မြတ်သည် ထိုသူတို့အား မိမိတို့၏ ဝိညာဉ်များကို မေ့လျော့စေတော်မူ၏၊ ထိုသူတို့သည် မကောင်းမှုကို ကျင့်ကြံသူများ ဖြစ်ကြ၏။
59|20|၂ဝ။	အဝီစိငရဲမီးကို ပိုင်ဆိုင်သူတို့နှင့် နိဗ္ဗာန်ဥယျာဉ်တော်ကို ပိုင်ဆိုင်သူတို့မတူညီနိုင်ချေ၊ နိဗ္ဗာန်ဥယျာဉ်ရှင်တို့သည်သာ အောင်မြင်သူများဖြစ်ကြ၏။
59|21|၂၁။	ငါသည် ဤကျမ်းမြတ်ကုရ်အာန်ကို တောင်တစ်ခုခုပေါ်တွင် ပစ်တင်ထားတော်မူခဲ့လျှင်၊ အကယ်စင်စစ်ထိုတောင် သည် အလ္လာဟ်အား ကြောက်ရွံ့တုန်လှုပ်ခြင်းကြောင့် နှိမ့်ချသဘောဖြင့် ဝပ်စင်း၍ အစိတ်စိတ်အမွှာမွှာဖြစ်သွား သည်ကို သင်တမန်တော်မျက်ဝါးထင်ထင်မြင်ခဲ့ရလတ့ံ၊ ငါသည် ဤဥပမာများကို လူသားတို့ဆင်ခြင်စဉ်းစား ဖို့ရာ ဆောင်တော်မူ၏။
59|22|၂၂။	အရှင်မြတ်သည် အလ္လာဟ်ဖြစ်တော်မူ၏၊ အရှင်မြတ်မှတပါး အခြားအရှင်သခင်မရှိချေ၊ အရှင်မြတ်သည် မြင်ရသောအရာ၊ မမြင်ရသောအရာ၊ ခပ်သိမ်းကုန်တို့ကို အကြွင်းမဲ့သိတော်မူ၏၊ မဟာကရုဏာတော်အရှင်၊ အနန္တကောင်းကြီးမင်္ဂလာတော်သခင်ဖြစ်တော်မူ၏။
59|23|၂၃။	အရှင်မြတ်သည် အလ္လာဟ်ဖြစ်တော်မူ၏၊ အရှင်မြတ်မှတပါး အခြားအရှင်သခင်မရှိချေ၊ အရှင်မြတ်သည် အချုပ်အခြာအာဏာပိုင်သတော်မူသောအရှင်၊ သန့်ရှင်းစုံလင်တော်မူထသောအရှင်၊ ငြိမ်သက်ခြင်းနှင့်စုံလင်ခြင်း တို့ရပ်တည်ရာဖြစ်တော်မူထသောအရှင်၊ ယုံကြည်ခြင်းနှင့် လုံခြံုခြင်းတို့ကို ထိန်းသိမ်းစောင့်ရှောက်တော်မူထသော အရှင်၊ အနန္တဘုန်းတန်ခိုးတော်သခင်၊ အံမတုနိုင်သောအရှင်၊ အတိုင်းထက်အလွန်ကြီးကဲမြင့်မြတ်တော်မူထသော အရှင်ဖြစ်တော်မူထ၏၊ အလ္လာဟ်အရှင်မြတ်သည် သူတို့တွဲဖက်သောဘုရားများထက်ကြီးကြယ်မြင့်မြတ်သော ဂုဏ်ကျက်သရေရှင်ဖြစ်တော်မူ၏။
59|24|၂၄။	အရှင်မြတ်သည် အလ္လာဟ်၊ ဖန်ဆင်းသူအရှင်၊ နတ္တိမှ ပုံသဏ္ဍာန်ဖော်သူအရှင်၊ အဆင်းအရောင်စီရင်သူအရှင် ဖြစ်တော်မူ၏၊ အရှင်မြတ်၏ နာမတော်များသည် အတိုင်းထက်အလွန်တင့်တယ်လှပ၏၊ မိုးကောင်းကင်နှင့် ကမ္ဘာမြေပြင်ဝယ် ရှိသမျှတို့သည် အရှင်မြတ်၏ ဂုဏ်ကျေးဇူးတော်ကို ရင့်ကျုးကြ၏၊ အရှင်မြတ်သည် အနန္တ တန်ခိုးတော်သခင်၊ သဗ္ဗညုတဉာာဏ်တော်ရှင်ဖြစ်တော်မူ၏။
60|1|၁။ အို-ယုံကြည်သူအပေါင်းတို့၊ သင်တို့သည် ငါ၏ရန်သူနှင့်သော်လည်းကောင်း၊ သင်တို့၏ ရန်သူနှင့်သော် လည်းကောင်း၊ မိတ်မဖွဲ့ကြလင့်၊ သင်တို့၏ အရှင်သခင် အလ္လာဟ်အရှင်မြတ်အား ယုံကြည်သောကြောင့် တမန်တော်နှင့် သင်တို့ကို နှင်ထုတ်သောသူများအား သူတို့သည် သင်တို့ထံသို့ ကျရောက်လာသောတရားတော် ကို မယုံကြည်ပဲလျက် သင်တို့မိတ်ဖွဲ့ကြသလော၊ သင်တို့သည် ငါ၏လမ်းတော်၌ ကြိုးစားအားထုတ်ရန်နှင့် ငါ၏ နှစ်သက်တော်မူခြင်းကို ရှာမီးရန် ထွက်လာခဲ့ကြလျှင်၊ သူတို့နှင့်မိတ်မဖွဲ့ကြလင့်၊ လျှို့ဝှက်ထားသော အရာနှင့် ဖွင့်ပြောသောအရာများကို ငါအသိဆုံး ဖြစ်တော်မူလျက် သင်တို့သည် သူတို့နှင့် တိတ်တဆိတ်ပေါင်းသင်း ဆက်ဆြံကသလော၊ သင်တို့အနက် အကြင်သူသည် ယင်းသြိ့ုပုအံ၊့ ထိုသူသည် လမ်းမှန်မှ အမှန်ပင် တိမ်း စောင်း သွားပြီ။
60|2|၂။ ထိုမိစ္ဆာဒိဋ္ဌိတို့သည် သင်တို့ထက်အရေးသာလျှင် သူတို့သည် သင်တို့၏ရန်သူဖြစ်ကြလတံ့၊ မကောင်းသောရည်ရွယ်ချက်ဖြင့် သင်တို့အား လက်ဖြင့်သော်လည်းကောင်း၊ နှုတ်ဖြင့်သော်လည်းကောင်း၊ သိကြ၏၊ သူတို့သည် သင်တို့မယုံကြည်ဖို့ကို လိုလားကြ၏။
60|3|၃။ ပြန်ရှင်ရသောနေ့တော်ကြီး၌ သင်တို့၏ ဆွေမျိုးသားချင်းများနှင့် သားသမီးတို့က သင်တို့အား ကယ်နှုတ်နိုင်မည် မဟုတ်၊ အရှင်မြတ်သည် သင်တို့အား ခွဲတော်မူလတံ့၊ အလ္လာဟ်အရှင်မြတ်သည် သင်တို့ပြုကျင့်သမျှကို အကြွင်းမဲ့မြင်တော်မူ၏။
60|4|၄။ အို-ယုံကြည်သူအပေါင်းတို့၊ တမန်တော်အေဗရာဟမ် ထိုတမန်တော်နှင့်အတူ ရှိနေကြသောသာဝကတို့သည် မိမိတို့အမျိုးသားတို့အား ဟယ်-အချင်းတို့၊ သင်တို့နှင့်သော်လည်းကောင်း၊ အလ္လာဟ်အရှင်မြတ်မှတပါး သင်တို့ ကိုးကွယ်သည့်ဘုရားတုများနှင့်သော်လည်းကောင်း၊ ငါတို့သည် ကောင်းစွာကင်းရှင်းကြ၏၊ ငါတို့သည် သင်တို့ ကို စွန့်လွှတ်ပစ်ကြပြီး၊ သင်တို့သည် တစ်ပါးတည်းအထီးထီးတည်ရှိတော်မူသောအလ္လာဟ်အရှင်မြတ်ကို မယုံကြည်သမျှကာလပတ်လုံး သင်နှင့်ငါတို့ အလယ်ကြားတွင် အစဉ်ထာဝရမုန်း ထားရန်ငြိုးရှိလတံဟု ြွမက်ဆြိုက၏၊ ထို့ကြောင့်ထိုတမန်တော်နှင့် သူ၏ သာဝကတို့သည် သင်တို့အတွက် အလွန်တင့်တယ်သော စံနမူနာဖြစ်ကြ၏၊ သို့သော်တမန်တော် အေဗရာဟမ်က မိမိခမည်းတော်အား အို-ခမည်းတော်၊ အကျွနု်ပ်သည် ခမည်းတော်အတွက် အလ္လာဟ်ထံမှ မည်သည်မှမရသော်လည်း ခမည်းတော်အား အပြစ်လွှတ်တော်မူရန် အလ္လာဟ်အရှင်မြတ်ထံ ဆုတောင်းပါအံ့ဟု ပြောဆိုသောအခါ တမန်တော်အေဗရာဟမ်သည် သင်တို့၏ စံနမူနာမဟုတ်ချေ၊ သူနှင့် သူ၏ သာဝကတို့ဆုတောင်းကြသည်မှာ အို-အကျွနု်ပ်တို့၏ အရှင်သခင်၊ အရှင်အားသာလျှင် အကျွနု်ပ်တို့ ကိုးစားကြပါ၏၊ အရှင်၏ ကြီးသောသံဝေဂနှင့် အရှင်ဘက်တော်သို့ လှည့်ကြပါ၏၊ အရှင်အထံတော်သို့သာ ခရီးရှိပါ၏။
60|5|၅။ အို-အကျွနု်ပ်တို့၏ အရှင်သခင်၊ အကျွနု်ပ်တို့အား မယုံကြည်သူတို့၏ ဖိစီး နှိပ်စက်စရာဖြစ်စေတော်မမူပါလင့်၊ အကျွနု်ပ်တို့ကို အပြစ်လွှတ်တော်မူပါ၊ အရှင်သည် မုချဧကန်အနန္တတန်ခိုးတော်သခင်၊ သဗ္ဗညုတဉာဏ်တော်ရှင် ဖြစ်တော်မူပါ၏။
60|6|၆။ အို-ယုံကြည်သူအပေါင်းတို့၊ အလ္လာဟ်အရှင်မြတ်နှင့် နောက်ဆုံးနေ့တော်ကြီးကို အားကိုးသောသင်တို့အတုယူ ဖို့ရာ တမန်တော်အေဗရာဟမ်နှင့် ၄င်း၏ သာဝကတို့သည် အလွန်မွန်မြတ်တင့်တယ်သောစံနမူနာဖြစ်၏၊ သို့သော်သင်တို့အနက် တစ်ဦးဦးသည် ထိုစံနမူနာကို မလိုက်နာ၊ ကျောပေးသွားလျှင် မှတ်သားကြလော့၊ စင်စစ်အားဖြင့်အလ္လာဟ်အရှင်မြတ်သည် ကုံလုံပြည့်စုံတော်မူ၏၊ လိုအပ်ရမက်ကင်းရှင်းတော်မူ၏၊ အံ့ချီးမဆုံး ဖြစ်တော်မူ၏။
60|7|၇။ အလ္လာဟ်အရှင်မြတ်သည် သင်တို့နှင့် သင်တို့၏ ရန်သူတို့စပ်ကြားတွင် အချင်းချင်းချစ်ခင်ကြင်နာ၊ မေတ္တာ စိတ်ဓာတ်သည် ပေးသနားတော်မူကောင်း ပေးသနားတော်မူလတံ့၊ အလ္လာဟ်အရှင်မြတ်သည် အနန္တတန်ခိုးတော်ရှင်၊ အဖန်တလဲလဲအပြစ်လွှတ်တော်မူသောအရှင်၊ မဟာကရုဏာတော်ရှင်ဖြစ်တော်မူ၏။
60|8|၈။ အို-ယုံကြည်သူအပေါင်းတို့၊ အလ္လာဟ်အရှင်မြတ်သည် သင်တို့အား မိမိတို့ကို သာသနာ့အရေးကြောင့် စစ်မက် ပြိုင်ဆိုင်တိုက်ခိုက်ခြင်းကိုသော်လည်းကောင်း၊ မိမိတို့အိုးအိမ်စည်းစိမ်မှ နှင်ထုတ်ခြင်းကိုသော်လည်းကောင်း မကျူးလွန်မပြစ်မှားသောမိစ္ဆာဒိဋ္ဌိတို့နှင့် တရားသဖြင့်ခင်မင်ရင်းနှီးစွာမဆက်ဆံမပေါင်းဖော်ရဟု ပညတ်တော် မမူချေ၊ အလ္လာဟ်အရှင်မြတ်သည် တရားမျှတသူတို့အား မြတ်နိုးတော်မူ၏။
60|9|၉။ အို-ယုံကြည်သူအပေါင်းတို့၊ အလ္လာဟ်အရှင်မြတ်သည် သင်တို့အား မိမိတို့ကို သာသနာ့အရေးကြောင့် စစ်ထိုး သောသူကို လည်းကောင်း၊ မိမိတို့အား အိမ်နေရာမှ နှင်ထုတ်သူကို လည်းကောင်း၊ ထိုနှင်ထုတ်ခြင်းကို ကူညီအားပေးသောသူကိုလည်းကောင်း၊ ထိုသူတို့ကိုသာလျှင် မိတ်မဖွဲ့ရန် ပညတ်တော်မူ၏၊ ထိုမိစ္ဆာဒိဋ္ဌိတို့နှင့် မိတ်ဖွဲ့သောသူတို့သည် ဒုစရိုက်မှုကျုးလွန်သူများဖြစ်ကြ၏။
60|10|၁၀။ အို-ယုံကြည်သူအပေါင်းတို့၊ သင်တို့ထံသို့ ယုံကြည်သူမိန်းမတို့သည် ခိုလှုံရန် ထွက်ပြေးလာသောခါ သူတို့၏ ယုံကြည်မှုကို စမ်းသပ်ကြည့်ရှုကြလော့၊ အလ္လာဟ်အရှင်မြတ်မူကား သူတို့၏ ယုံကြည်မှုကို ကောင်းစွာသိတော်မူ၏၊ ယင်းသို့စမ်းသပ်ကြည့်ရှုရာ သူတို့သည် ယုံကြည်သူအစစ်အမှန်ဖြစ်ကြောင်းကို သိကြလျှင် သူတို့ကို မယြံုကည်သူတို့ ထံသို့့ ပြန်မလွှတ်ကုန်လင့်၊ ထိုမိန်းမတို့သည် မယုံကြည်သူ ယောကျ်ားတို့နှင့် တရားသဖြင့် မထိုက်ချေ၊ ထိုမိန်းမတို့အတွက်လည်း အယူလွဲသူယောကျာ်းတို့သည် တရားဝင်သောလင်ယောကျာ်းမဟုတ်ချေ၊ သို့သော် မယုံကြည်သူ လင်ယောကျာ်းတို့အား ထိုမိန်းမတို့သို့ သူတို့ပေးပြီးသော ခန်းဝင်ပစ္စည်းများကို ပြန်ပေးလော့၊ ထိုမိန်းမတို့အား ခန်းဝင်ပစ္စည်းများပေးပြီးလျှင် သင်တို့သည် သူတို့ကို ထိမ်းမြားလက်ထပ်သော်၊ သင်တို့အပေါ်၌ အပြစ်မထိုက်ချေ၊ သို့သော် အယူလွဲသူမိန်းမတို့နှင့် ဆက်လက်၍ မပေါင်းဖော်ကြလင့်၊ သူတို့အပေါ်တွင် သင်တို့ ပေးပြီးသောခန်းဝင်ပစ္စည်းများကို ပြန်တောင်းလော့၊ မယုံကြည်သူယောကျာ်းတို့အားလည်း သင်တို့ထံ ပြေးလာ သောယုံကြည်သူမိန်းမတို့အပေါ်တွင် ထိုယောကျာ်းတို့ တင်သော ခန်းဝင်ပစ္စည်းများကို ပြန်တောင်းစေလော့၊ ဤပညတ်သည် အလ္လာဟ်အရှင်မြတ် ပြဋ္ဌာန်းတော်မူသော လင်ခန်းမယားခန်း ဓမ္မသတ်တော်တည်း၊ အလ္လာဟ် အရှင်မြတ်သည် သင်တို့၏ အလယ်ကြားတွင် တရားကို မှန်ကန်စွာဆုံးဖြတ်စီရင်တော်မူ၏၊ စင်စစ်မှာ အလ္လာဟ်အရှင်မြတ်သည် အရာခပ်သိမ်းတို့ကို သိမြင်တော်မူသောသဗ္ဗညုတ ဉာဏ်တော်ရှင်ဖြစ်တော်မူ၏။
60|11|၁၁။ သင်တို့မိန်းမများအနက် တစ်စုံတစ်ယောက်သောမိန်းမသည် မိစ္ဆာဒိဋ္ဌိထံသို့ ထွက်ပြေးသွား၏၊ ထိုမိန်းမအစား အခြားမိန်းမတစ်ယောက်ကို မယုံကြည်သူတို့ထံမှ ရရှိ၏၊ ထိုအခါလင်ယောကျာ်းတို့အား ထိုထွက်ပြေးသော မိန်းမတို့ကို ပေးသောခန်းဝင်ပစ္စည်း၏ တန်ဖိုးနှင့်ထပ်တူထပ်မျှပြန်ပေးကြလော့၊ သင်တို့သည် မိမိတို့သက်ဝင် ယုံကြည်သောအလ္လာဟ်အရှင်မြတ်၏ အမှုတော်ကို ထမ်းဆောင်ကြလော့။
60|12|၁၂။ အို-တမန်တော်၊ ယုံကြည်သူမိန်းမတို့သည် မဖောက်မပြန်အမှုတော်ကို ထမ်းရွက်ပါမည်ဟု သစ္စာခံကြရန် သင့်ထံသို့ လာရောက်လျှင် အောက်ပါအချက်များကို ၄င်းတို့ထံမှ ပဋိညာဉ်ယူပြီးသောအခါ ၄င်းတို့အား သစ္စာခံစေလော့၊ ယူရမည့်သစ္စာစကားမှာ (၁)ကျွန်မတို့သည် အလ္လာဟ်အရှင်မြတ်နှင့် တစ်စုံတစ်ရာကို တွဲဖက်၍ ဘုရားအမှတ်မကိုးကွယ်ပါ၊ (၂)သူတပါးဥစ္စာပစ္စည်းကို ခိုးဝှက်ယူငင်ခြင်းမပြုပါ၊ (၃)မိမိလင်ယောကျာ်းမဟုတ်သူနှင့်ပြစ်မှားမှုကို မပြုမကျင့်ပါ၊ (၃)မိမိ၏ ရင်သွေးရင်သားသူငယ်များကို သတ်ဖြတ်ခြင်းမပြုပါ၊ (၅)မဟုတ်မမှန် မုသားလုပ်ကြံပြီးလျှင် အတင်းမပြောခြင်းမပြုပါ၊ (၆)တရားတော်နှင့်ညီသောတမန်တော်၏ အမိန့်ဩဝါဒကို မဖီဆန်ပါဟူသော ခြောက်တန် ပဋိညာဉ်ခံကြမှသာလျှင် ထိုဝန်ခံချက်များကို ယူ၍ ထိုမိန်းမတို့၏ အပြစ်များကို လွှတ်တော်မူရန် အလ္လာဟ်အရှင်မြတ်ထံ ဆုတောင်းလော့၊ အလ္လာဟ်အရှင်မြတ်သည် အဖန်တလဲလဲ အပြစ်လွှတ်တော်မူထသောအရှင်၊ မဟာကရုဏာတော်အရှင်ဖြစ်တော်မူ၏။
60|13|၁၃။ အို-ယုံကြည်သူအပေါင်းတို့၊ အလ္လာဟ်အရှင်မြတ်သည် အကြင်အသင်းသားတို့အပေါ်၌ အမျက်တော်ရှအံ့၊ ထိုအသင်းသားတို့နှင့် ချစ်ခင်ကြင်နာစွာဆက်ဆံပေါင်းသင်းခြင်းကို သင်တို့အလျဉ်းမပြုကြလင့်၊ စင်စစ်အားဖြင့် ထိုမိစ္ဆာဒိဋ္ဌိများသည် နောင်တမလွန်ဘတွင် အကျိုးတစ်စုံတစ်ရာကိုမျှ မမျှော်လင့်နိုင်ပဲ စိတ်ပျက်ရှာရ၏၊ သူတို့၏ စိတ်ပျက်ခြင်းမှာ သချႋုင်းတွင်းရှိ သူသေတို့ပြန်မလာဟု မသူတော်တို့စိတ်ပျက်ခြင်းနှင့်တူ၏။
61|1|၁။ မိုးကောင်းကင်နှင့် ကမ္ဘာမြေကြီးပေါ်တွင် ရှိရှိသမျှအရာခပ်သိမ်းတို့သည် အလ္လာဟ်အရှင်မြတ်၏ ဂုဏ်တော် ကျေးဇူးတော်ကို ချီးကျူးတသကြ၏၊ အရှင်မြတ်သည် အနန္တတန်ခိုးတော်သခင်၊ သဗ္ဗညုတရွှေဉာဏ်တော်ရှင် ဖြစ်တော်မူ၏။
61|2|၂။ အို-ယုံကြည်သူအပေါင်းတို့၊ သင်တို့သည် မိမိတို့မပြုလုပ်သောအရာများကို ပြုလုပ်လေဟန်အဘယ်ကြောင့် ပြောဆိုကြသနည်း။
61|3|၃။ အလ္လာဟ်အရှင်မြတ်၏ အထံတော်၌ ယင်းကဲ့သို့မပြုလုပ်ပဲလျက် ပြုလုပ်လေဟန်ပြောဆိုသောစကားရပ်များသည် အလွန်မနှစ်မြို့စက်ဆုတ်ဖွယ်ရာဖြစ်၏။
61|4|၄။ အလ္လာဟ်အရှင်မြတ်သည် အရှင်၏ သာသနာတော်ရေးအတွက် အလွန်ထူထဲခိုင်ခန့်သောမြို့ရိုးတံတိုင်းကဲ့သို့ ခိုင်ခန့်မြဲမြံစွာရပ်တန့်လျက် စစ်တိုက်ခိုက်ကြသူတို့ကို အမှန်မြတ်နိုးတော်မူ၏။
61|5|၅။ အို-တမန်တော်၊ တမန်တော်မူစာ၏ အကြောင်းကို သင်သတိရလော့၊ တမန်တော်မူစာသည် မိမိအမျိုးသား တို့အား ဟယ်-အချင်းတို့၊ အကျွနု်ပ်တို့သည် သင်တို့ထံ အလ္လာဟ်အရှင်မြတ် စေလွှတ်တော်မူသော တမန်တော်စင်စစ်ဖြစ်ကြောင်းကို သင်တို့တပ်အပ် သေချာသိကြလျက် သင်တို့သည် အကျွနု်ပ်ကို အဘယ်ကြောင့်နှိပ်စက် ကြသနည်း၊ ထို့ကြောင့်သူတို့သည် မိစ္ဆာလမ်းကို လိုက်သွားသောအခါ အလ္လာဟ်အရှင်မြတ်သည် သူတို့၏ စိတ်နှလုံးကို လမ်းလွဲသွားစေတော်မူ၏၊ အလ္လာဟ်အရှင်မြတ်သည် ဒုစရိုက်မှုတွင် နစ်မြုပ်သူတို့ကို လမ်းပြတော် မမူချေ။
61|6|၆။ အို-တမန်တော်၊ မရ်ယမ်၏ သားတမန်တော်အီစာအကြောင်းကို သင်သတိရလော့၊ သူဟောပြောသည်မှာ အေ-အစ္စာအီလ်အမျိုးသားအပေါင်းတို့၊ အကျွနု်ပ်ကား သင်တို့ကို တရားဓမ္မသွန်သင်ဟောပြောရန် အလ္လာဟ် အရှင်မြတ်စေလွှတ်တော်မူသော တမန်တော်စစ်စစ်တည်း၊ အကျွနု်ပ်မပွင့်မီ အလ္လာဟ်အရှင်မြတ်ပြဋ္ဌာန်းချပေး သနားတော်မူသော တောင်ရသ်ကျမ်းတော်ပါ တရားဒေသနာများ မှန်ကန်ကြောင်းကို ထောက်ခံသောအရှင်မြတ်၏ တမန်တော်မှာ အကျွနု်ပ်စင်စစ်ဖြစ်၏၊ ထို့အပြင်အကျွနု်ပ်သည် အကျွနု်ပ်မရှိသည့်နောက် တမန်တော်တစ်ပါး ပွင့်ဦးမည့်အကြောင်း သတင်းကောင်းကို ယူဆောင်လာသူလည်းဖြစ်၏၊ ထိုတမန်တော်သစ်၏ နာမတော်မှာ အဟမ္မတ်(ဒ်)ဖြစ်၏၊ သ့ေို သာ ဤတမန်တော်သည် အလွန်ထင်ရှားကျော်ဇောသော သက်သေခံချက်များနှင့် ပွင့်လာသောအခါ သူတို့က ဤအရာသည် ပယောဂဆရာတို့၏ လှည့်ပတ်ခြင်းသာတည်းဟု ဆိုကြ၏။
61|7|၇။ အလ္လာဟ်အရှင်မြတ်အား မဟုတ်မမှန် လုပ်ကြံစွပ်စွဲသော သူတို့ထက် သာလွန်ဆိုးယုတ်သော ဒုစရိုက်ကောင်သည် အဘယ်မှာလျှင်ရှိတော့အံ့နည်း၊ အရှင်မြတ်သည် လူသားတို့အား အစ္စလာမ်တရားတော်သို့ ခေါ်တော်မူ၏၊ အမှန်မှာ အလ္လာဟ်အရှင်မြတ်သည် ဒုစရိုက်ကောင်များအား လမ်းပြတော်မမူချေ။
61|8|၈။ ထိုသူယုတ်မာတို့သည် အလ္လာဟ်အရှင်မြတ်၏ ရောင်ခြည်တော်ကို မိမိတို့ ခံတွင်းလေဖြင့် မှုတ်၍ ငြိမ်းစဲစေလိုသော ဆန္ဒရှိကြ၏၊ သို့သော် မိစ္ဆာဒိဋ္ဌိတို့သည် အဘယ်ပင် မလိုမုန်းတီးသော်လည်း အရှင်မြတ်သည် မိမိအလင်းရောင် တော်ကို ပြည့်ပြည့်စုံစုံထွန်းလင်းတောက်ပစေတော်မူလိမ့်မည်။
61|9|၉။ အလ္လာဟ်အရှင်မြတ်သည် မိမိ၏ တမန်တော်ကို လမ်းညွှန်တော်၊ မှန်ကန်သော သာသနာတော်နှင့်တကွ စေလွှတ်တော်မူ၏၊ သို့စေလွှတ်တော်မူသည်မှာ အရှင်မြတ်သည် အစ္စလာမ်သာသနာတော်ကြီးကို ဘာသာအမျိုးမျိုးတို့ အပေါ်၌ လွှမ်းမိုးစေရန် အလို့ငှာ ဖြစ်၏၊ မိစ္ဆာဒိဋ္ဌိတို့သည် ဘယ်လိုပင် မနှစ်သက်မုန်းတီးသော်လည်း သာသနာတော်ကြီးအောင်နိုင်ရမည်သာတည်း။
61|10|၁၀။ အို-ယုံကြည်သူအပေါင်းတို့၊ ငါသည် သင်တို့အား ပြင်းပြ နာကျင်ဖွယ်ရှိသောအပြစ်ဒဏ်မှ ကယ်နှုတ်မည့်ရောင်း ဝယ်ဖောက်ကားမှုကို ပြသတော်မူရမည်လော။
61|11|၁၁။ သင်တို့သည် အလ္လာဟ်အရှင်မြတ်နှင့် အရှင်မြတ်၏ တမန်တော်ကို ယုံကြည်ကြလော့၊ မိမိတို့စည်းစိမ်များအားဖြင့် အလ္လာဟ်အရှင်မြတ်ဘက်တော်၌ အစွမ်းကုန်ကြိုးစားအားထုတ်ကြလော့၊ ယင်းပြုကျင့်မှုသည် သင်တို့အဖို့အရာ အလွန်ကောင်းမြတ်၏၊ သင်တို့သိလျှင် တော်လေစွ။
61|12|၁၂။ အရှင်မြတ်သည် သင်တို့၏ အပြစ်များကို ခွင့်လွှတ်တော်မူ၍ သင်တို့ကို နိဗ္ဗာန်ဥယျာဉ်တော်များအတွင်းသို့ ယူဆောင်လာတော်မူလိမ့်မည်၊ ထိုဥယျာဉ်တော်များအောက်၌ ကြည်လင်အေးမြသော စိမ့်စိမ်ရေမြောင်းတို့လည်း အယဉ်အထွေထွေ စီးဆင်းလျက်ရှိကြ၏၊ တင့်တယ်လှပသောဘုံဗိမာန်များလည်းရှိကြ၏၊ နိဗ္ဗာန်ဝင်ရခြင်းကား အောင်မြင်ခြင်းအပေါင်းတို့၏ အထွဋ်အထိပ်ဖြစ်ချေ၏။
61|13|၁၃။ ထို့အပြင်သင်တို့အား သင်တို့နှစ်သက်မြတ်နိုးသောကောင်းကြီးမင်္ဂလာတစ်ပါးကိုလည်း ချပေးသနားတော်မူလတံ့၊ ထိုဆုတော်မှာမူကား အလ္လာဟ်အရှင်မြတ်၏ စောင်မတော်မူခြင်းနှင့် ယခုအောင်နိုင်အရေးသာခြင်းတို့ဖြစ်၏၊ အေ-တမန်တော်၊ ယုံကြည်သူတို့အား သတင်းကောင်းကို သင်ပေးလော့။
61|14|၁၄။ အို-ယုံကြည်သူအပေါင်းတို့၊ သင်တို့သည် မရ်ယမ်၏သား တမန်တော်အီစာ၏ အသင်းသားကဲ့သို့ အလ္လာဟ်အရှင်မြတ်အား ကူညီသူများဖြစ်ကြစေကုန်၊ တမန်တော်အီစာသည် မိမိတပည့်သာဝကတော်တို့အား အချင်းတို့၊ အလ္လာဟ်အရှင်မြတ်အတွက် ငါ့အား စောင်မမည့်သူအဘယ်သူနည်းဟု မေးရာ တပည့်သာဝကတော်တို့က အကျွနု်ပ်တို့သည် အလ္လာဟ်အရှင်မြတ်အား ထောက်ပံ့သူဖြစ်ပါသည်ဟု ဆိုကြကုန်၏၊ ထို့နောက် အစ္စရာအီလ် အမျိုးသားအချို့အဝက်သည် ယုံကြည်ကြ၏၊ ကျန်အမျိုးသားတို့မူကား မယုံကြည်ကြချေ၊ သို့ဖြစ်၍ ငါသည် ယုံကြည်သူတို့အား အင်အားဖြည့်တင်းတော်မူ၏၊ ထို့ကြောင့်သူတို့သည် မိမိတို့ရန်သူများကို နှိမ်နင်းအောင်မြင်ကြ၏၊
62|1|၁။ မိုးကောင်းကင်နှင့် ကမ္ဘာမြေကြီးပေါ်တွင် ရှိရှိသမျှတို့သည် အချုပ်အခြာအာဏာပိုင်သတော်မူသောအရှင်၊ သန့်ရှင်းစင်ကြယ်မြင့်မြတ်တော်မူထသောအရှင်၊ အနန္တဘုန်းတော်သခင်၊ သဗ္ဗညုတ ဉာဏ်တော်ရှင်အလ္လာဟ်အရှင်မြတ်၊ ဂုဏ်ကျေးဇူးတော်ကို ချီးကျူးကြ၏။
62|2|၂။ အရှင်မြတ်သည် စာမတတ်သော လူမျိုးအထဲတွင် မိမိတို့သားချင်းဖြစ်သော တမန်တော်တစ်ပါးကို စေလွှတ်တော်မူ၏၊ ထိုတမန်တော်သည် သူတို့အား အရှင်မြတ်၏ နှုတ်ကပတ်တော်များကို ဖတ်ပြရန် သူတို့ကို သန့်ရှင်း စင်ကြယ်စေရန် ကျမ်းမြတ်ကုရ်အာန်ကို သင်ကြားရန် ပညာအလင်းရောင်ပေးရန်ဖြစ်၏၊ ထိုသူများသည် ရှေးအခါက လမ်းမှားရောက်နေသူများစင်စစ်ဖြစ်သော်လည်း သူတို့ကို သွန်သင်ဆုံးမတော်မူ၏။
62|3|၃။ ထို့အပြင်ငါသည် ထိုတမန်တော်ကို မိမိအမျိုးသား မဟုတ်၍ သူတို့အထဲမပါဝင်သေးသည့်တပါးအမျိုးသားတို့ ကိုလည်း သွန်သင် ဆုံးမစိမ့်သောငှာ စေလွှတ်တော်မူ၏၊ အရှင်မြတ်သည် အနန္တတန်ခိုးတော်သခင်၊ သဗ္ဗညုတ ဉာဏ်တော်ရှင်ဖြစ်တော်မူ၏။
62|4|၄။ ယင်းကဲ့သို့စေလွှတ်တော်မူခြင်းသည် အလ္လာဟ်အရှင်မြတ်၏ ကောင်းကြီး မင်္ဂလာတော်တည်း၊ အရှင်မြတ်သည် ချီးမြှင့်လိုတော်မူသောသူကို ကောင်းကြီးမင်္ဂလာတော်နှင့် ချီးမြှင့်တော်မူ၏၊ အလ္လာဟ်အရှင်မြတ်သည် အနန္တကောင်းကြီး မင်္ဂလာတော်သခင်ဖြစ်တော်မူ၏။
62|5|၅။ တောင်ရသ်ကျမ်းတော်ကို ရလျက် မသုံးသောသူတို့သည် စာအုပ်များကို ကျောက်တုံးပေါ်ထက် ထမ်းရွက်ထား သောမြည်းတိရိစ္ဆာန်နှင့်တူ၏၊ အလ္လာဟ်အရှင်မြတ်၏ ဓမ္မစက်ကို ငြင်းပယ်သောသူတို့၏ ပမည်းပမာသည် အလွန်ဆိုးသွမ်းညစ်ညမ်းသောပမည်းပမာတည်း၊ အလ္လာဟ်အရှင်မြတ်သည် ဒုစရိုက်မှုပြုကျင့်သူတို့အား လမ်းပြ တော်မမူချေ။
62|6|၆။ အို-တမန်တော်၊ ယဟူဒီမလူမျိုးတို့အား ဤသို့ပြောဆိုလော့၊ အို-အချင်းယဟူဒီတို့၊ အလ္လာဟ်အရှင်မြတ်သည် သင်တို့အား အခြားလူမျိုးတို့ထက် သာလွန်မြတ်နိုးတော်မူသည်ဟု သင်တို့ဆိုလျှင် သင်တို့သည် မှန်သောစကားကို ဆိုသူဖြစ်သော် ယခုချက်ချင်းသေလိုကြလော့။
62|7|၇။ အမှန်မှာ နောင်တမလွန်ဘဝသို့ မိမိတို့လက်ဖြင့် တင်ကြိုပို့ထားနှင့်ပြီးဖြစ်သောပြုကျင့်မှုများကြောင့် သူတို့သည် ဘယ်အခါကာလမှ သေလိုကြမည်မဟုတ်ချေ၊ အလ္လာဟ်အရှင်မြတ်သည် မကောင်းမှုပြုလုပ်သူများကို အကုန်အစင်သိတော်မူ၏။
62|8|၈။ အို-တမန်တော်ဟောပြောလော့၊ အို-အချင်းတို့၊ သင်တို့ကြောက်ရွံ့သောသေဘေးသည် သင်တို့ကို အမှန်ထိမည်သာတည်း၊ ထို့နောက်သင်တို့ကို မမြင်ရသောအရာ၊ မြင်ရသောအရာအလုံးစုံကို သိတော်မူသော အရှင်မြတ် ထံတော်သို့ ပြန်ပို့လတံ၊့ ထိုအခါ အရှင်မြတ်သည် အသင်တို့ ပြုကျင့်ခဲ့ သမျှသောအမှုအခင်းတို့ကို မိန့်တော်မူလိမ့်မည်။
62|9|၉။ အို-ယုံကြည်သူအပေါင်းတို့၊ ဓမ္မ စည်းဝေးပွဲနေ့၏ ဆွလားသ် ဝတ်ပြုရန် ဆင့်ခေါ်သံကို ကြားသည်နှင့်တပြိုက်နက် အလုပ်အကိုင် ကုန်စည်ရောင်းဝယ် ကူးသန်းခြင်းကို လုံးလုံးစွန့်လွှတ်၍ အလ္လာဟ်အရှင်မြတ်အား သတိရဆွလားသ် ဝတ်ပြုရန် လျင်မြန်စွာ လာကြလော၊့ ယင်းပြုကျင့်မှုသည် သင်တို့အတွက် သာလွန်ကောင်းမြတ်၏၊ သင်တို့ သိလျှင် တော်လေစွ။
62|10|၁၀။ ထိုဆွလားသ်ဝတ် တက်ပြီးသောအခါ သင်တို့သည် မြေပေါ်တွင် အနှံ့အပြားသွားလာ လှည့်ပတ်၍ အလ္လာဟ် အရှင်မြတ်၏ ကောင်းကြီးမင်္ဂလာတော်ကို ရှာဖွေကြလော့၊ ထို့အပြင်အရှင်မြတ်ကို များစွာ သတိရကြလော့၊ သို့မှသာလျှင် သင်တို့သည် အောင်မြင်ကြလိမ့်မည်။
62|11|၁၁။ အို-တမန်တော်၊ ဤသူများသည် ရောင်းဝယ်ဖောက်ကားခြင်း၊ သို့မဟုတ်ကစားခုန်စားပျော်ရွှင်မှုများကို မြင်ရ သည်နှင့်တပြိုင်နက် သင့်ကို ရပ်လျက် ပစ်ထားခဲ့၍ ထွက်ခွာသွားကြ၏၊ ထိုသူတို့အား အချင်းတို့၊ အလ္လာဟ် အရှင်မြတ်အထံတော်ရှိသောကောင်းကြီးမင်္ဂလာတော်သည် ရောင်းဝယ်ဖောက်ကားခြင်း၊ ကစားခုန်စားပျော်ရွှင်ခြင်း တို့ထက် သာလွန်ကောင်းမွန်၏ ၊ အလ္လာဟ်အရှင်မြတ်သည် ပေးကမ်းစွန့်ကြဲသူအပေါင်းတို့တွင် အထွဋ်အခေါင် ဖြစ်တော်မူ၏။
63|1|၁။ အို-တမန်တော်၊ သင့်ထံသို့ ယုံကြည်ဟန်ဆောင်သူများလာရောက်၍၊ သခင်သည် အလ္လာဟ်အရှင်မြတ်၏ တမန်တော်အမှန်ဖြစ်ကြောင်းကိုလည်း အကျွနု်ပ်တို့သက်သေခံပါ၏ဟု ပြောကြ၏၊ အမှန်မှာ အလ္လာဟ်အရှင် မြတ်သည် သင်သည် အရှင်မြတ်၏ တမန်တော်ဧကန်ဖြစ်ကြောင်းကို သိတော်မူ၏၊ ထိုဟန်ဆောင်သောသူများ သည် မုသား စကားဆိုနေကြောင်းကို သက်သေခံတော်မူ၏။
63|2|၂။ ထိုသူယုတ်မာတို့သည် မိမိတို့၏ အယူဝါဒကို ဥပါယ်တမည်ပြုလုပ်ကြ၏၊ ဤကဲ့သို့သူတို့သည် လူသားတို့ကို အလ္လာဟ်အရှင်မြတ်၏ လမ်းတော်မှ လွှဲသွားစေကြ၏၊ သူတို့၏ အပြုအမူမှာ မုချဧကန်ညစ်ညမ်းဆိုးသွမ်း၏။
63|3|၃။ ယင်းကဲ့သို့ ယုတ်ညံ့ရခြင်းကား ထိုသူတို့သည် ယြံုကည်ကြ၏၊ တဖန် မယြုံကညြ်ကသောကြောင့်ဖြစ်၏၊ ထို့ကြောင့် သူတို့သည် အသိအလိမ္မာ မရှိရအောင် သူတို့၏ စိတ်နှလုံးကို အလ္လာဟ်အရှင်မြတ် တံဆိပ်ခတ်နှိပ်တော်မူလိုက်၏။
63|4|၄။ အို-တမန်တော်၊ ထိုသူမိုက်တို့ကို သင်မြင်ရသောအခါ သူတို့၏ ရုပ်ရူပ ကာယကို သင်နှစ်သက်၏၊ လူတို့စကား ပြောဆိုသောအခါ သင်သည် သူတို့စကားကို ကြားနာရ၏၊ သို့သော်သူတို့သည် ဘေးမထားရသောသစ်ခေါင်းပွ ကဲ့သို့ အနှစ်မ မရှိသောသူတို့ဖြစ်ကြ၏၊ သူတို့သည် ေြွကးကြော်အော်ဟစ်သံတိုင်းကို မိမိတို့ရန်သူ၏ အသံဟု ထင်မှတ်ကြ၏၊ သူတို့သည် သင်၏ ရန်သူများဖြစ်၏၊ သူတို့ကို ကြပ်ကြပ်သတိထားလော့၊ အလ္လာဟ်အရှင် မြတ်သည် သူတို့ကို မှောက်မှားစေတော်မူ၏၊ သူတို့သည် အယူလွဲသူများဖြစ်ကြ၏။
63|5|၅။ တဖန်သူတို့အား အချင်းတို့၊ တမန်တော်ထံသို့ လာကြလော့၊ အလ္လာဟ်၏ တမန်တော်သည် သင်တို့အတွက် အပြစ်လွှတ်ဆုကို တောင်းမည်ဟု ပြောသောအခါ သူတို့သည် မျက်နှာလွှဲသွားကြ၏၊ သူတို့သည် မာန်တက် ြွကားခြင်းနှင့် ကျောခိုင်းသွားသည်ကို သင်တမန်တော်မြင်ရ၏။
63|6|၆။ သင်သည် ထိုသူတို့အတွက် အပြစ်လွှတ်ဆုကို တောင်းသည်ဖြစ်စေ၊ မတောင်းသည်ဖြစ်စေ၊ အလ္လာဟ်အရှင် မြတ်သည် သူတို့ကို အပြစ်လွှတ်တော်မူမည်မဟုတ်၊ စင်စစ်မှာ အလ္လာဟ်အရှင်မြတ်သည် ဒုစရိုက်ကောင်တို့ကို လမ်းညွှန်တော်မမူချေ။
63|7|၇။ ထိုသူယုတ်မာတို့သည် အချင်းတို့၊ တမန်တော်သခင်၏ အပါးတွင် နေထိုင်ကုန်သောသူတို့အတွက် မသုံးစွဲကြ လင့်၊ သို့မှသာလျှင် ထိုသူတို့သည် သင်တို့ထံမှ တကွဲတပြားစီထွက်သွားကြလိမ့်မည်ဟု အချင်းချင်းပြောဆို၏၊ အမှန်မှာ မိုးကောင်းကင်နှင့် ကမ္ဘာမြေပြင်ဝယ်ရှိရှိသမျှဥစ္စာပစ္စည်းများသည် အလ္လာဟ်အရှင်မြတ်၏ ဘဏ္ဍာ တော်များဖြစ်ကြ၏၊ သို့သော်ယုံကြည်ဟန်ဆောင်သူတို့သည် မသိကြချေ။
63|8|၈။ ထို့အပြင်သူတို့က အကျွနု်ပ်တို့သည် အကယ်၍ မဒီနာမြို့သို့ ပြန်ရောက်ကြလျှင် အားရှိသူတို့က အားသေးသူ တို့ကို မကြာမီအမှန်ပင် နှင်ထုတ်ကြမည်ဟု ဆိုကြ၏၊ အမှန်မှာ ဘုန်းတန်ခိုးအာဏာကို အလ္လာဟ်အရှင်မြတ်၊ အရှင်မြတ်၏ တမန်တော်နှင့် ယုံကြည်သူတို့သာ ပိုင်ဆိုင်ကြ၏၊ သို့သော်ယုံကြည်ဟန်ဆောင်သူတို့သည် မသိကြချေ။
63|9|၉။ အို-ယုံကြည်သူအပေါင်းတို့၊ သင်တို့၏ စည်းစိမ်ဥစ္စာတို့ကသော်လည်းကောင်း၊ သားသမီးတို့ကသော်လည်းကောင်း၊ သင်တို့ကို အရှင်မြတ်အား အာရုံပြုခြင်းမှ မလေလွင့်စေလင့်၊ ယင်းကဲ့သို့ပြုသော သူတို့သည် ဆုံးရှုံးသူ များဖြစ်ကြ၏။
63|10|၁၀။ သင်တို့အနက် မည်သူတစ်စုံတစ်ယောက်ထံသို့မဆို သေဘေးဆိုက် ရောက်မလာမီအလျင် တင်ကူး၍ ငါပေးသနား တော်မူသော စည်းစိမ်ဥစ္စာများအထဲမှ သုံးကြလော့၊ ယင်းသို့မသုံးသူသည် သေဘေးဆိုက်ရောက်လာသောအခါ အို-အကျွနု်ပ်၏ အရှင်သခင်၊ အကယ်၍အရှင်သည် အကျွနု်ပ်အား အချိန်အနည်း ငယ်မျှ ဆိုင်းထားတော်မူပါလျှင် အကျွနု်ပ်သည် အလှုဒါနပေးကမ်းပြီးလျှင် သူတော်ကောင်းတို့ဘောင်တွင် ပါဝင်ပါမည်ဟု ပန်ထွာ၏။
63|11|၁၁။ အမှန်မှာ ၄င်း၏ အချိန်စေ့သောအခါ မည်သည့်ဝိညာဉ်ကိုမှ အလ္လာဟ်သည် အချိန်အနည်းငယ်မျှပိုမိုပေးတော် မမူချေ၊ အလ္လာဟ်အရှင်မြတ်သည် သင်တို့ပြုကျင့်မှုများကို လုံးဝဥဿံုသိတော်မူ၏။
64|1|၁။ မိုးကောင်းကင်နှင့် ကမ္ဘာမြေပေါ်ဝယ် ရှိရှိသမျှတို့သည် အလ္လာဟ်အရှင်မြတ်၏ ဂုဏ်တော်ကျေးဇူးတော်ကို ရင့်ကျုးကြ၏၊ စိုးပိုင်ခြင်းနှင့် ချီးမွမ်းခြင်းအပေါင်းတို့သည် အရှင်မြတ်၏ အရာသာလျှင်ဖြစ်၏၊ အရှင်မြတ်သည် အရာခပ်သိမ်းကုန်တို့ကို ပြုစွမ်းနိုင်တော်မူ၏။
64|2|၂။ အို-လူသားအပေါင်းတို့၊ အရှင်မြတ်သည် သင်တို့ကို ဖန်ဆင်းတော်မူ၏၊ သင်တို့အနက် တစ်ယောက်သည် မယုံကြည်သူဖြစ်၏၊ တစ်ယောက်သည် ယုံကြည်သူဖြစ်၏၊ အကယ်စင်စစ် အလ္လာဟ်အရှင်မြတ်သည် သင်တို့ ပြုကျင့်သမျှကို အကြွင်းမဲ့မြင်တော်မူ၏။
64|3|၃။ အရှင်မြတ်ကို မိုးကောင်းကင်နှင့် ကမ္ဘာမြေကြီးကို အမှန်ပင်ဖန်ဆင်းတော်မူ၏၊ သင်တို့ကိုလည်း ပုံသဏ္ဍာန် ပေးသနားတော်မူ၏၊ ထိုပုံသဏ္ဍာန်ကို လှပတင့်တယ်စေတော်မူ၏၊ အရှင်မြတ်အထံတော်သို့သာလျှင် ခရီးရှိ၏။
64|4|၄။ အရှင်မြတ်သည် အထက်ကောင်းကင်ဘုံ အောက်မဟာပထဝီမြေကြီးပေါ်ဝယ် ရှိရှိသမျှအလုံးစုံကို လုံးဝသိတော် မူ၏၊ ထို့အပြင်သင်တို့ဖုံးထားသောအရာကိုသော်လည်းကောင်း၊ ဖော်ပြသောအရာကိုသော် လည်းကောင်း သိ တော်မူ၏၊ အလ္လာဟ်အရှင်မြတ်သည် လူသားတို့၏ ရင်ဘတ်များအတွင်းရှိသည်ကို အကြွင်းမဲ့သိတော်မူ၏။
64|5|၅။ လွန်လေပြီးသောကာလတွင် မယုံကြည်သူမိစ္ဆာဒိဋ္ဌိတို့၏ အတ္တုပ္ပတ္တိကို သင်ကြားမြင်ရပြီမဟုတ်လော၊ သူတို့သည် မိမိတို့ပြုကျင့်မှု၏ ဆိုကျိုးကို ခံစားရလေ၏၊ ထို့အပြင်သူတို့သည် အလွန်ပြင်းထန်သောအပြစ်ဒဏ်ကိုလည်း ခံကြရလိမ့်မည်။
64|6|၆။ ယင်းသို့ခံရခြင်းအကြောင်းမူကား သူတို့ထံသို့ တမန်တော်များကို ထင်ရှားရှင်းလင်းသောသက်သေခံချက်များနှင့် တကွ စေလွှတ်တော်မူသောအခါ သူတို့က "သေမျိုးမျှသာဖြစ်သူတို့သည် ငါတို့ကို တရားလမ်းပြမည်လော" ဟု ဆိုကြကုန်၍ မယုံကြည်ကြ၊ ကျောခိုင်းသွားခြင်းကြောင့် ဘာမျှဆုံးရှုံးတော်မမူချေ၊ အကယ်စင်စစ်အရှင်မြတ်သည် ဇာတိပကတိအားဖြင့် ကုံလုံပြည့်စုံစေတော်မူ၏၊ အံ့ချီးမဆုံးဖြစ်တော်မူ၏။
64|7|၇။ မိစ္ဆာဒိဋ္ဌိတို့က မိမိတို့သည် ပြန်ရှင်ရမည်မဟုတ်ဟု အခိုင်အမာပြောဆိုကြ၏၊ အေ-တမန်တော် ဟောပြောလော့၊ ဧကန်အမှန် ငါ၏အသက်သခင်ကျေးဇူးရှင်ကြီး၏ တန်ခိုးတော်ကြောင့် သင်တို့သည် ပြန်ရှင်ရဦးမည်သာတည်း၊ ထိုအခါသင်တို့ပြုကျင့်သမျှတို့ကို သင်တို့အား မိန့်တော်မူလိမ့်မည်၊ ယင်းအမှုသည် အလ္လာဟ်အရှင်မြတ်အဖို့ လွယ်ကူသောအရာဖြစ်၏။
64|8|၈။ ထို့ကြောင့် အလ္လာဟ်အရှင်မြတ်၊ အရှင်မြတ်၏ တမန်တော်နှင့် ငါချပေးသနားတော်မူသောအလင်းရောင်တို့ကို သက်ဝင်ယုံကြည်ကြလော့၊ အလ္လာဟ်အရှင်မြတ်သည် သင်တို့ပြကျင့်သမျှကို အကြွင်းမဲ့သိတော်မူ၏။
64|9|၉။ အရှင်မြတ်သည် သင်လူသားအပေါင်းတို့ကို ညီလာခံနေ့တော်ကြီး အတွက် စုဝေးစေတော်မူသောအခါ ထိုနေ့သည် အမြင်မှန်ရသောနေ့ဖြစ်သည်၊ အလ္လာဟ်အရှင်မြတ်အား ယုံကြည်၍ ကောင်းမှုပွားများသောမှာမူကား သူ၏ အပြစ်များကို အရှင်မြတ်လွှတ်တော်မူ၍ သူ့ကို နိဗ္ဗာန်ဥယျာဉ်တော်များအတွင်းသို့ တင်သွင်းချီးမြှင့်လိမ့်မည်၊ ထိုဥယျာဉ်တော်များအောက်၌ ကြည်လင်အေးမြသောစိမ့်စမ်းရေချောင်းတို့လည်း အယဉ်အထွေထွေစီးဆင်းလျက်ရှိကြ၏၊ ထိုဥယျာဉ်တော်များတွင် သူသည် အစဉ်ထာဝရစံစားနေထိုင်ရလိမ့်မည်၊ ဤဆုတော်ကား ကြီးကျယ် ထွဋ်မြတ်သောအောင်မြင်ခြင်းဖြစ်၏။
64|10|၁၀။ သို့သော် မိစ္ဆာအယူဝါဒကို လက်ကိုင်ထား၍ ငါ၏ နှုတ်ကပတ်တော်များကို တွန်းလှန်ဖယ်ရှားသောသူတို့မူကား အဝီစိငရဲမီးကို ပိုင်ဆိုင်သူများဖြစ်ကြ၏၊ သူတို့သည် ထိုငရဲမီးအတွင်းတွင် အစဉ်ထာဝရနေကြရလိမ့်မည်၊ အလွန်ညံ့ဖျင်းဆိုးဝါးသောခရီးဆုံးဖြစ်၏။
64|11|၁၁။ အလ္လာဟ်အရှင်မြတ်အလိုတော်မရှိပဲ မည်သည့်ဘေးဥပါဒ်မျှမကျရောက်နိုင်ချေ၊ အကြင်သူသည် အလ္လာဟ်အရှင် မြတ်အား ယုံကြည်အံ့၊ ထိုသူ၏ စိတ်နှလုံးကို အရှင်မြတ်လမ်းပြတော်မူ၏၊ အလ္လာဟ်သည် အရာခပ်သိမ်းကုန်တို့ကို အကြွင်းမဲ့သိတော်မူ၏။
64|12|၁၂။ သင်တို့သည် အလ္လာဟ်အရှင်မြတ်၏ တမန်တော်ကို နာခံကျိုးနွံကြလော့၊ သို့သော် သင်တို့သည် မနာယူကျော ပေးသွားလျှင် ငါ၏ တမန်တော်၏ တာဝန်မှာ တရားတော်ကို ထင်ရှင်းကျနစွာဟောပြောရန်သာဖြစ်၏။
64|13|၁၃။ အလ္လာဟ်အရှင်မြတ်မှတပါး အခြားအရှင်သခင်မရှိချေ၊ ထို့ကြောင့်ယုံကြည်သူတို့သည် အလ္လာဟ်အရှင်မြတ်အား သာလျှင် ယုံကြည်ကိုးစားစေကြကုန်။
64|14|၁၄။ အို- ယုံကြည်သူအပေါင်းတို့၊ အသင်တို့၏ ဇနီးမိန်းမနှင့် သားမယားတို့အတွင်း သင်တို့၏ ရန်သူများရှိကြ၏။ ထို့ကြောင့် သတိကြပ်ကြပ်ထားကြလော့၊ သို့သော်သင်တို့သည် သူတို့၏အပြစ်များကို ဗွေမယူ ဖုံးအုပ်ပြီးလျှင် ခွင့်လွှတြ်ကသော် အလ္လာ ဟ်အရှင်မြတ်သည် ဧကန်အမှန်အဖန်တလဲလအဲ ပြစ်လတွှ ်တော်မူ၏၊ ကောင်းကြီး မင်္ဂလာ ပေးတော်မူ၏။
64|15|၁၅။ သင်တို့၏ စည်းစိမ်ဥစ္စများနှင့် သားသမီးတို့သည် သင်တို့ကို စမ်းသပ်ဖို့ရာသာဖြစ်၏၊ သို့သော် အလ္လာဟ်အရှင် မြတ်အထံတော်၌မူကား အလွန်ကြီးကျယ် မြင့်မြတ်သောဆုတော်ရှိ၏။
64|16|၁၆။ ထို့ကြောင့် သင်တို့တတ်စွမ်းနိုင်သမျှ အလ္လာဟ်အရှင်မြတ်၏ အမှုတော်ကို ထမ်းဆောင်ကြလော့၊ နာယူကြလော့၊ နားထောင်ကြလော့၊ လှုဒါန်းကြလော့၊ ဤအကျင့်အကြံသည် သင်တို့၏ ဝိညာဉ်များအတွက် သာလွန်မွန်မြတ်၏၊ အမှန်မှာ လောဘရမ္မက်ဖိစီးနှိပ်စက်ခြင်းမှ ကင်းလွတ်သူတို့သည်ကား ချမ်းသာကြွယ်ဝ၍ အောင်မြင်ရသူများ ဖြစ်ကြ၏။
64|17|၁၇။ အသင်တို့သည် အလ္လာဟ်အရှင်မြတ်အား ကောင်းသောမြီချအံ့၊ အရှင်မြတ်သည် ထိုမြီကြွေးကို နှစ်ဆတိုးပွားစေ တော်မူလျက် သင်တို့၏ အပြစ်များကို လွှတ်တော်မူလတံ့၊ အကြောင်းမူကား အလ္လာဟ်အရှင်မြတ်သည် အကျိုးတုံ့ပြန်တတ်တော်မူ၏၊ ထောက်ထားညှာတာတော်မူ၏။
64|18|၁၈။ အလ္လာဟ်အရှင်မြတ်သည် မမြင်ရသောအရာ မြင်ရသောအရာ၊ ခပ်သိမ်းကုန်တို့ကို အကြွင်းမဲ့သိတော်မူ၏၊ အနန္တတန်ခိုးတော်သခင်၊ သဗ္ဗညုတ ဉာဏ်တော်ရှင်ဖြစ်တော်မူ၏။
65|1|၁။ အို- တမန်တော်၊ သင်တို့သည် မယားမိန်း မများကို ကွာရှင်းသောအခါ စောင့်ဆိုင်နေရသော ရက်ကာလကုန်မှသာ ကွာရှင်းကြလော့၊ ထိုအချိန်ကာလကို မှန်ကန်စွာ ရေတွက်ကြလော့၊ သင်တို့၏ အသက်သခင် ကျေးဇူးရှင်ကြီး အလ္လာဟ်အရှင်၏ အမှုတော်ကို ထမ်းဆောင်ကြလော့၊ ထိုမိန်းမများကို ၄င်းအချိန်အတွင်း အိမ်မှနှင်မထုတ် ကြလင့်၊ သူတို့အလိုအလျောက်ထွက်ခွာသွားလိုလျှင် သွားခွင့်မပေးကြလင့်၊ သို့သော် ထိုမိန်းမများသည် ကာမပြစ်မှုကျူးလွန်ခဲ့လျှင် သူတို့ကို နှင်ထုတ်ခွင့်ရှိ၏၊ ဤဥပဒေသများသည် အလ္လာဟ်အရှင်မြတ်ပြဌာန်းတော် မူသောပညတ်တော်ဖြစ်၏၊ အကြင်သူသည် ဤပညတ်တော်ကိုကျူးလွန်အံ့၊ ထိုသူသည် မိမိဝိညာဉ်ကို မိမိ ဧကန်အမှန်ပြစ်မှားသူဖြစ်၏၊ ယင်းကဲ့သို့ လင်မယား ကွာရှင်းပြီးနောက် အလ္လာဟ်အရှင်မြတ်သည် သူတို့နှစ်ဦးစပ် ကြား မည်သည့်အခြေအနေသစ်ကို စီရင်တော်မူမည်ကို သင်တမန်တော်မသိနိုင်ချေ။
65|2|၂။ ထိုစောင့်အပ်သော အချိန်ကို ကုန်လွန်သောအခါ ထိုမိန်းမများအား သနားကြင်နာခြင်းနှင့်ပြန်ပေါင်းကြလော့၊ သို့မဟုတ် သနားကြင်နာခြင်းနှင့် ခွဲခွာကြလော့၊ ယင်းသို့ပြုသောအခါ သင်တို့အထဲမှ သစ္စာသမာဓိရှိသူနှစ်ဦးကို အသိသက်သေအဖြစ်ဖြင့် ခေါ်ကြလော့၊ သင်တို့သည် အလ္လာဟ်အရှင်မြတ်၏ မျက်နှာတော်ကို ထောက်၍ ဖြောင့်မှန်စွာသက်သေခံကြလော့၊ အလ္လာဟ်အရှင်မြတ်နှင့် နောက်ဆုံုးနေ့တော်ကြီးကို ယုံကြည်သူတို့အား ယင်းသို့ကျင့်ဆောင်ရန် ဆုံးမသွန်သင်တော်မူ၏၊ အကြင်သူသည် အလ္လာဟ်အရှင်မြတ်အား ပြုအပ်သောဝတ္တရား ကို စောင့်ထိန်းအံ့၊ ထိုသူအတွက် အလ္လာဟ်အရှင်မြတ်သည် ထွက်မြောက်ရာလမ်းကို စီရင်ပေးသနားတော်မူ လိမ့်မည်။
65|3|၃။ ထိုအပြင် ထိုသူ မမျှော်လင့်သောဘက်မှ ကျေးဇူးတော်ကို ချပေးသနားတော်မူလိမ့်မည်၊ အကြင်သူသည် အလ္လာဟ်အရှင်မြတ်အား ယြုံကည်ကိုးစားအံ့၊ ထိုသူအတွက် အရှင်မြတ်သည် လုံလောက်တော်မူမည်၊ အလ္လာဟ်အရှင်မြတ် သည် မိမိအမိန့်တော်ကိုအမှန်ပင် တည်စေတော်မူ၏၊ စင်စစ်အားဖြင့် အရှင်မြတ်သည် အရာခပ်သိမ်းတို့ အတွက် သင့်လျော်သော အတိုင်းအထွာကို စီရင်ထားတော်မူ၏။
65|4|၄။ သင်တို့၏ ဇနီးမိန်းမများသည် အရွယ်လွန်သွေးဆုံး၍ စောင့်ဆိုင်းရသော ရက်ပိုင်းမှန်မမှန်ကို သင်တို့စိတ်၌ ယုံမှားသံသယရှိလျှင် ထိုမိန်းမတို့၏ ရက်ပိုင်းသည် တရံတဆစ်မျှ ရာသီပန်းမပွင့်ဖူးသော သတို့သမီးတို့ ရက်ပိုင်း နှင့်အတူ သုံးလဖြစ်စေရမည်၊ ကိုယ်ဝန်ဆောင်မိန်းမတို့၏ ရက်ပိုင်းမှာမူကား ၄င်းတို့၏ ဝမ်းဗိုက်တွင်း၌ လွယ်ထားသော သူငယ်မွေးဖွားသည့် တိုင်အောင်ဖြစ်စေရမည်၊ အကြင်သူသည် အလ္လာဟ်အရှင်မြတ်၏ အမှုတော် ကို ထမ်းဆောင်၏၊ အရှင်မြတ်သည် ထိုသူတို့၏ လုပ်ရေးဆောင်တာများကို လွယ်ကူစေတော်မူလိမ့်မည်။
65|5|၅။ ဤပညတ်တော်သည် အလ္လာဟ်အရှင်မြတ်က သင်တို့ထံ ချပေးသနားတော်မူသောနှုတ်ကပတ်တော်ဖြစ်၏၊ အကြင်သူသည် အလ္လာဟ်အရှင်မြတ်၏ အမှုတော်ကို ထမ်းဆောင်အံ့၊ အရှင်မြတ်သည် ထိုသူ၏ အပြစ်များကို ခွင့်လွှတ်တော်မူ၍ ထိုသူအတွက် ဆုတော်ကို ကြီးမားစေတော်မူလိမ့်မည်။
65|6|၆။ အို-ကာမပိုင်ယောကျာ်းအပေါင်းတို့၊ ကွာရှင်းပြီးသောဇနီးမိန်းမတို့အား သူတို့၏ စောင့်ဆိုင်းရသောရက်ပိုင်း အတွင်း သင်တို့သည် မိမိပစ္စည်းဥစ္စအင်အားအတိုင်း နေထိုင်ကြသော အဆောက်အဦးတွင် ထားကြလော့၊ သူတို့စိတ်ဆင်းရဲရအောင် မနှောင့်ယှက်ကြကုန်လင့်၊ အကယ်၍ ၄င်းမိန်းမတို့သည် ကိုယ်ဝန်ဆောင်ခဲ့မူ ထို မိန်းမတို့အား သားမွေးဖွားသည့် တိုင်အောင် စားရေရိက္ခာထောက်ပံ့ကြလော့၊ ၄င်းတို့သည် သာမွေးဖွားပြီးနောက် မွေးသောသားကို နို့ချိုတိုက်ကျွေးပါမူ ထိုမိန်းမတို့ကို ထိုက်သင့်သော နို့ဖိုးပေးကြလော့၊ ထိုမိန်းမတို့နှင့် သင်တို့ တိုင်ပင် နှီးနှောကြလော့၊ အကယ်၍သင်တို့သည် မညီမညွတ် သဘောတူညီချက်ကို မရနိုင်လျှင် အခြားနို့သည် တစ်ယောက်အား ရှာဖွေ၍ ကလေးကို နို့ကျွေးစေကြလော့။
65|7|၇။ လင်ကွာမိန်းမတို့အား ပေးကမ်းရာ၌ ဥစ္စာကြွယ်ဝသော ယောကျာ်းသည် မိမိဥစ္စာ ကြွယ်ဝသည့်အလျောက် ပေး ကမ်းလော့၊ ဆင်းရဲနွမ်းပါးသူလည်း မိမိဥစ္စာအင်အားအလျောက် ထောက်ပံ့လော့၊ အလ္လာဟ်အရှင်မြတ်သည် မည်သူထံမှ အရှင်မြတ်ပေးသနားတော်မူသောဥစ္စာမှတပါး အခြားဥစ္စာကို တောင်းတော်မမူချေ၊ အလ္လာဟ်အရှင် မြတ်သည် ဆင်းရဲဒုက္ခနောက်၊ ချမ်းသာသုခကို ပေးသနားတော်မူလိမ့်မည်။
65|8|၈။ များစွာသောလူမျိုးတို့သည် မိမိတို့၏ အရှင်သခင်နှင့် အရှင်မြတ်၏ တမန်တော်တို့ကို တော်လှန်ကြ၏၊ ငါသည် ထိုသူယုတ်မာတို့အား ပြင်းပြင်းထန်ထန်စစ်ကြောတော်မူ၍ ကြီးမားသောအပြစ်ဒဏ်ကို ပေးတော်မူ၏။
65|9|၉။ ထို့ကြောင့်သူတို့သည် မိမိတို့ပြုကျင့်မှု၏ မကောင်းကျိုးများကို မြည်းကြရ၏၊ သူတို့အပြုအမူ၏ အကျိုးကား ဆုံးရှုံးခြင်းဖြစ်၏။
65|10|၁၀။ အလ္လာဟ်အရှင်မြတ်သည် ထိုသူတို့အဖို့အရာ ပြင်းပြသောအပြစ်ဒဏ်ကို အသင့်ပြင်ဆင်ထားတော်မူပြီ၊ ထို့ကြောင့် အေ-အသိအလိမ္မာရှင်တို့၊ အေ-ယုံကြည်သူတို့၊ သင်တို့သည် အလ္လာဟ်အရှင်မြတ်အား ပြုအပ်သောဝတ္တရားကို စောင့်ထိန်းကြလော့၊ ယခုအလ္လာဟ်အရှင်မြတ်သည် သင်တို့ထံသို့ သတိပေးကျမ်းတော်ကို ချပေးတော်မူပြီ။
65|11|၁၁။ အလ္လာဟ်အရှင်မြတ်၏ တမန်တော်တစ်ပါးသည် အရှင်မြတ်၏ ရှင်းလင်းထင်ရှားသောနှုတ်ကပတ်တော်များကို သင်တို့ရှေ့မှောက်၌ ဖတ်ရွတ်ဟောကြား၏၊ သို့ဟောကြားသည်မှာ ယုံကြည်၍ ကောင်းမှုများပြုသူတို့အား အမှောင်ထုမှ အလင်းရောင်သို့ ထုတ်ဆောင်ရန်အလို့ငှာဖြစ်၏၊ အကြင်သူသည် အလ္လာဟ်အရှင်မြတ်အားယုံကြည်၍ ကောင်းမှုပွားများအံ့၊ သူအား အရှင်မြတ်သည် နိဗ္ဗာန်ဥယျာဉ်တော်များအတွင်းသို့ သွင်းတော်မူ လိမ့်မည်၊ ထိုဥယျာဉ်တော်များအောက်၌ မြစ်ချောင်းအသွယ်သွယ်စီးဆင်လျက်ရှိကြ၏၊ သူသည် နိဗ္ဗာန်ဥယျာဉ် တော်များအတွင်း အစဉ်အမြဲနေထိုင်ရလိမ့်မည်၊ စင်စစ်အားဖြင့် အလ္လာဟ်အရှင်မြတ်သည် ထိုသူအတွက် မွန်မြတ်သောစည်းစိမ်ချမ်းသာကို အသင့်စီရင်ထားတော်မူ၏။
65|12|၁၂။ အလ္လာဟ်အရှင်မြတ်သည် ကောင်းကင်ဘုံခုနစ်ထပ်ကို ဖန်ဆင်းတော်မူ၏၊ ပထဝီမြေကြီးကိုလည်း ထိုနည်းတူ ခုနစ်ထပ်ဖန်ဆင်းတော်မူ၏၊ ထိုမိုးမြေ၏ အလယ်ကြားကို ဖြတ်သန်း၍ အရှင်မြတ်၏ အမိန့်တော်သည် ဆင်း သက်လာ၏၊ ဤသို့သက်ဆင်းရခြင်းအကြောင်းရင်းမူကား အလ္လာဟ်အရှင်မြတ်သည် အရာခပ်သိမ်းတို့ကို ပြုစွမ်းနိုင်တော်မူကြောင်းနှင့် အရာခပ်သိမ်းတို့ကို ဉာဏ်တော်နှင့် ဝိုင်းဝန်းထားတော်မူကြောင်းကို သင်တို့သိရန် အလို့ငှာဖြစ်၏။
66|1|၁။ အို-တမန်တော်၊ အလ္လာဟ်အရှင်မြတ်သည် သင်၏အဖို့အရာ တရားဝင်ခွင့်ပြုထားတော်မူသော အရာကို သင်သည် မိမိဇနီးများ နှစ်သိမ့်စေခြင်းငှာ အဘယ်ကြောင့် တရားမဝင်သည် ဟူ၍ တားမြစ်သနည်း၊ သို့သော် အလ္လာဟ်အရှင် မြတ်သည် အဖန်တလဲလဲ အပြစ်လွှတ်တော်မူ၏၊ ကောင်းကြီးမင်္ဂလာပေးသနားတော်မူ၏။
66|2|၂။ အို-လူသားအပေါင်းတို့၊ အလ္လာဟ်အရှင်မြတ်သည် သင်တို့အဖို့အရာ မိမိတို့ ကျိန်ဆိုမှုများကို ချေဖျက်နိုင်ရန် ခွင့်ပြုတော်မူပြီ၊ အလ္လာဟ်အရှင်မြတ်သည် သင်တို့ကို ကာကွယ်သော အရှင်ဖြစ်တော်မူ၏၊ အရှင်မြတ်သည် သိတော်မူသောအရှင်၊ ဉာဏ်ပညာရှိတော်မူသောအရှင်ဖြစ်တော်မူ၏။
66|3|၃။ တမန်တော်သည် မိမိ၏ ဇနီးမိန်းမများ အနက် တစ်ဦးအား အကြောင်းတစ်ခုကို တိတ်တဆိတ် လျှို့ဝှက်စွာပြောဆို ထားတော်မူရာ ထိုမိန်းမသည် ထိုနှုတ်ပိတ်စကားကို အခြားကြင်ယာတော်တစ်ဦးအား ဖွင့်လှစ်ပြောဆို၏၊ ထိုပြောဆိုခြင်းကို အလ္လာဟ်အရှင်မြတ်သည် မိမိတမန်တော်အား သိစေတော်မူ၏၊ တမန်တော်လည်း ထို အကြောင်းအချို့အဝက်ကို မိမိဇနီးအား မိန့်တော်မူ၏၊ ကျန်အကြောင်းကို မပြောပဲ ထားတော်မူ၏၊ ထို့နောက် တမန်တော်သည် သက်ဆိုင်ရာဇနီးမိန်းမအား ၄င်း၏ နှုတ်မလုံကြောင်းကို မိန့်တော်မူသောအခါ ကြင်ယာတော်က သခင်အား ဤအကြောင်းကို မည်သူပြောကြားပါသနည်းဟု မေး၏၊ တမန်တော်က ခပ်သိမ်းကုန်သောအရာ တို့ကို အကြွင်းမဲ့ သိမြင်တော်မူသော အလ္လာဟ်အရှင်မြတ်သည် ငါ့အား ဗျာဒိတ်ပေးတော်မူ၏ဟု ဆိုတော်မူ၏။
66|4|၄။ အို-တမန်တော်၏ ကြင်ယာတော်နှစ်ယောက်၊ အကယ်၍ သင်ရှင်မတို့သည် အလ္လာဟ်အရှင်မြတ်ထံ ဝန်ချ တောင်းပန်လျှင် သင်တို့အဖို့အရာ လွန်စွာကောင်းမြတ်ခြင်းရှိ၏၊ သင်တို့၏ စိတ်နှလုံးသည် ထိုသို့ပြုလုပ်ရန် မုချဧကန်လိုလားကြ၏၊ သို့သော် အကယ်၍ သင်တို့နှစ်ယောက်သည် တမန်တော်နှင့် ဆန့်ကျင်ဖို့ရာ တစ်ယောက်ကို တစ်ယောက်အားပေး ကူညီကြလျှင် အလ္လာဟ်အရှင်မြတ်သည် တမန်တော်ကို ကာကွယ်တော်မူသည့် အဆွေတော်ဖြစ်တော်မူ၏၊ ထို့အပြင် ကောင်းကင်တမန်မင်းကြီး ဂျီဗရာအီလ်နှင့် ယုံကြည်သူများ အနက် သီလသမာဓိ ရှိသူတိုင်းပင် တမန်တော်ကို ကူညီကြလိမ့်မည်၊ ထိုအပြင် ထိုကောင်းကင်တမန်တို့သည်လည်း တမန်တော်ကို ကူညီသူများ ဖြစ်ကြ၏။
66|5|၅။ တမန်တော်သည် အကယ်၍ သင်ရှင်မတို့ကို ကွာရှင်းခဲ့သော်၊ အလ္လာဟ်အရှင်မြတ်သည် တမန်တော်အား သင်တို့အစား သင်တို့ထက်သာလွန် ထွဋ်မြတ်သောအခြားမိန်းမတို့ကို ပေးသနားတော်မူလိမ့်မည်၊ သူတို့သည် အရှင်မြတ်အား ကျိုးနွံသောမိန်းမများ၊ ယုံကြည်သောမိန်းမများ၊ တရားကြည်ညိုသောမိန်းမများ၊ သတိသံဝေဂ ရသောမိန်းမများ၊ ဥပုသ်သီလ ဆောက်တည်လိုသော မိန်းမများဖြစ်ကြ၏၊ သူတို့သည် မုဆိုးမသော်လည်းကောင်း အပျိုစစ်သော်လည်းကောင်းဖြစ်ကြ၏။
66|6|၆။ အို-ယုံကြည်သူအပေါင်းတို့၊ သင်တို့သည် မိမိကိုယ်နှင့် အိမ်သူအိမ်သား သားမယားတို့ကို အဝီစိငရဲဘေးနှင့် ကင်းဝေးအောင် ကြဉ်ရှောင်ကြလော့၊ ထိုငရဲမီး၏ ထင်းများကား လူနှင့်ကျောက်ခဲများဖြစ်ကြ၏၊ ထိုငရဲကို အလွန်ခက်ထန်သော ကောင်းကင်တမန်တော်တို့အား ကြီးကြပ်စေတော်မူ၏၊ ထိုတမန်တော်တို့သည် အလ္လာဟ် အရှင်မြတ်၏ ဗျာဒိတ်အမိန့်တော်ကို ဖီဆန်ကြသည်မဟုတ်၊ အမိန့်တော်အတိုင်း လိုက်နာဆောင်ရွက်သူများ ဖြစ်ကြ၏။
66|7|၇။ ဟယ်-မိစ္ဆာဒိဋ္ဌိတို့၊ နင်တို့သည် ယနေ့မှ နင်တို့အပြစ်လွှတ်ရန် မချေဆိုကြလင့်၊ နင်တို့အား နင်တို့ပြုကျင့်ခဲ့သော မကောင်းမှု၏ အကျိုးကိုသာ ပေးခြင်းဖြစ်၏ဟု မိန့်တော်မူလိမ့်မည်။
66|8|၈။ အို-ယုံကြည်သူအပေါင်းတို့၊ သင်တို့သည် လှိုက်လှိုက်လှဲလှဲ သတိသံဝေဂရ၍ အလ္လာဟ်အရှင်မြတ်ဘက်တော်သို့ လှည့်ကြလော့၊ သင်တို့၏ အရှင်သည် သင်တို့၏ အပြစ်များကို လွှတ်တော်မူ၍ သင်တို့ကို မြစ်ချောင်းအယဉ် အထွေထွေစီးဆင်းလျက်ရှိသော နိဗ္ဗာန်ဥယျာဉ်တော် အတွင်းသို့ သွင်းတော်မူကောင်းသွင်းတော်မူလိမ့်မည်၊ တရား စီရင်တော်မူသောနေ့တော်ကြီး၌ အလ္လာဟ်အရှင်မြတ်သည် မိမိ၏ တမန်တော်နှင့်တကွ ယုံကြည်သူတို့ကို အရှက်တကွဲနှိမ့်ချတော်မူမည်မဟုတ်၊ ထိုသူတို့၏ အလင်းရောင်သည် ထိုသူတို့၏ရှေ့ကသော်လည်းကောင်း၊ လကျင်္ာဘက်ကသော်လည်းကောင်း၊ ကွန့်မြူးပျံသန်းလျက်ရှိနေလိမ့်မည်၊ ထိုအခါသူတို့က လျှောက်ကြရမည်မှာ အို-အကျွနု်ပ်တို့၏ အရှင်သခင်၊ အကျွနု်ပ်တို့အတွက် အကျွနု်ပ်တို့၏ အလင်းရောင်ကို စုံလင်စေတော်မူပါ၊ အကျွနု်ပ်တို့ကို အပြစ်လွှတ်တော်မူပါ၊ အရှင်သည် အရာရာကို ပြုစွမ်းနိုင်တော်မူပါ၏။
66|9|၉။ အို-တမန်တော်၊ မိစ္ဆာဒိဋ္ဌိနှင့် ယုံကြည် ဟန်ဆောင်သူတို့ကို ပြင်းပြင်းထန်ထန် ခုခံတွန်းလှန်လော၊့ သူတို့ အပေါ်တွင် ရှုတင်း၍ ခက်ထန်လော့၊ သူတို့နေရာဌာနသည် အဝီစိငရဲဖြစ်၍ အလွန် ယုတ်ညံ့သောခရီးဆုံးဖြစ်၏။
66|10|၁၀။ အလ္လာဟ်အရှင်မြတ်သည် မိစ္ဆာ ဒိဋ္ဌိတို့အား တမန်တော်နူဟို၏ ဇနီး မိန်းမနှင့် တမန်တော်လွဒ် တို့၏ ဇနီးမိန်းမတို့ကို ပမာတင်၍ မိန့်တော်မူသည်မှာ ထိုမိန်းမနှစ်ယောက်တို့သည် ငါချီးမြှင့်မြှောက်စားတော်မူသောသူမွန်သူမြတ် တို့၏ ကြင်ဘက်တော်များတည်း၊ သို့သော်ထိုမိန်းမတို့၏ လင်ယောကျာ်းသည်တို့သည် သူတို့ကို အလ္လာဟ်အရှင် မြတ်၏ အပြစ်တော်မှ မကယ်နိုင်ကြချေ၊ ထိုမိန်းမတို့အား မိန့်တော်မူသည်ကား ဟယ်-အမိုက်မတို့၊ နင်တို့သည် အဝီစိငရဲမီးထဲသို့ လားရသူတို့နှင့်အတူတကွလားကြလော့။
66|11|၁၁။ အလ္လာဟ်အရှင်မြတ်သည် ယြံုကည်သတူ ို့အား ဖွာရောမင်း၏ ဇနီးမိန်းမကို ဥပမာဆောင်တော်မူ၏၊ ထို မိန်းမသည် ငါ့ထံ ဆုတောင်းသည်မှာ အို-အကျွနု်ပ်၏ အရှင်သခင်၊ အကျွနု်ပ်တို့အဖို့အရာ အရှင့်အထံတော်ရှိ နိဗ္ဗာန်ဥယျာဉ် တော်တွင် ဗိမာန်တော်တစ်ဆောင်စီရင်ထားတော်မူပါ၊ အကျွနု်ပ်ကို ဖွာရောနှင့်တကွ ၄င်းပြုမူသောဒုစရိုက် မကောင်းဘေးမှ ကယ်တင်တော်မူပါ၊ အကျွနု်ပ်အား ဒုစရိုက်မှုကျုးလွန်သူတို့နှင့် ဝေးစေတော်မူပါ။
66|12|၁၂။ ထိုအပြင် အင်မရန်း၏ သမီး မရ်ယမ်ကို ဥပမာဆောင်တော်မူ၏၊ မရ်ယမ်သည် မိမိ၏ လက်ဖျားကိုမှ ယောကျာ်းတို့ မထိပါးရအောင် မိမိအိန္ဒြေကို စောင့်ရှောက်ထိန်းသိမ်းသည့် ကညာစစ် ကညာမြတ်တည်း၊ သူမ၏ သန့်စင်သော ကိုယ်တွင်းသို့ ငါသည် မိမိဝိညာဉ်တော်ကို မှုတ်သွင်းတော်မူ၏၊ သူမသည် မိမိ၏ အရှင်သခင်၏ နှုတ်ကပတ်တော်နှင့် ကျမ်းစာတော်များ၌ ယုံကြည်၏၊ အရှင်မြတ်အား ကျိုးနွံသူတို့ဘောင်တွင် ပါဝင်၏။
67|1|၁။ အလ္လာဟ်အရှင်မြတ်သည် မင်္ဂလာအဖြာဖြာနှင့်ပြည့်စုံတော်မူ၏၊ အရာခပ်သိမ်းကုန်တို့ကို စိုးပိုင်တော်မူ၏၊ အရာရာကို ပြုစွမ်းနိုင်တော်မူ၏။
67|2|၂။ အရှင်မြတ်သည် သင်တို့အနက် အဘယ်သူသည် ကောင်းမြတ်သောအကျင့်သီလကို ဆောက်တည်သနည်းဟု စုံစမ်းတော်မူရန်အလို့ငှာ သေခြင်းရှင်ခြင်းတို့ကို စီရင်တော်မူ၏၊ အရှင်မြတ်သည် အနန္တတန်ခိုးတော်သခင်၊ အဖန်တလဲလဲအပြစ်လွှတ်တော်မူသောအရှင် ဖြစ်တော်မူ၏။
67|3|၃။ အရှင်မြတ်သည် ကောင်းကင်ဘုံခုနစ်ထပ်ကို အဆင့်ဆင့်ဖန်ဆင်းတော်မူ၏၊ အို-တမန်တော်၊ သင်သည် မဟာကရုဏာတော်အရှင်၏ ဖန်ဆင်းတော်မြူခင်း ၌ ချွတ်ယွင်းချက်ကို မတွေ့မမြင်နိုင်ချေ၊ တဖန်ကြည့်ရြှုကလော့၊ ချွတ်ယွင်းချက်တစ်စုံတစ်ရာကို သင်တွေ့မြင်နိုင်သလော။
67|4|၄။ တဖန်စစ်ဆေးကြည့်ရှုလော့၊ ထပ်၍ ကြည့်လော့၊ သင်သည် မိမိမျက်စိညောင်ခြင်း၊ မောပန်းခြင်းသာ တွေ့ရ လတံ့။
67|5|၅။ ငါသည် ကမ္ဘာမြေပြင်နှင့် မိုးကောင်းကင်ကို မီးရှုးမီးတိုင်းတို့ဖြင့် တင့်တယ်သိုက်မြိုက်စွာတန်ဆာဆင်ယင်ထား တော်မူ၏၊ ထိုမီးရှုးမီးတိုင်တို့ကို ရှိုင်တန် မာရ်နတ်တို့ကို ပစ်ခတ်ရန် လက်နက်အဖြစ်နှင့် ဖန်ဆင်းထားတော်မူ၏၊ ငါသည် သူတို့အဖို့အရာ မီးလျှံဒဏ်ကို အသင့်စီရင်ထားတော်မူ၏။
67|6|၆။ မိမိတို့၏ အရှင်သခင်အား မယုံကြည်သူတို့အဖို့အရာ ယုတ်ညံ့ဆင်းရဲကြီးလှသော၊ ခရီးဆုံးဖြစ်သောအဝီစိငရဲ ဒဏ်တော်ရှိ၏။
67|7|၇။ သူတို့ကို ငရဲထဲသို့ ပစ်ချသောအခါ သူတို့သည် ငရဲမှ ပြင်းထန်စွာဆူပွက်ကြောက်မက်ဘွယ်သောအသံကို ကြားကြရလိမ့်မည်။
67|8|၈။ ငရဲမီး သည် အမျက်ချောင်းချောင်း ထကွ ်၍ ပေါက်ကွဲ လုမတတ်ကြောက်မက်ဖွယ်ရာအသံကြီးဖြင့် မြည်ဟီးလိမ့်မည်၊ ငရဲမီးထဲသို့ ဒုစရိုက်ကောင်တစ်စုကို ပစ်ချသောအခါတိုင်း ငရဲမှုများက "ဟယ်-မိစ္ဆာဒိဋ္ဌိတို့၊ နင်တို့ထံသို့ သတိပေးသူမလာရောက်လား" ဟု မေးကြလိမ့်မည်။
67|9|၉။ ထိုအခါသူတို့က အို-ကောင်းကင်တမန်တော်တို့၊ ဟုတ်ကဲ့၊ သတိပေးသူသည် အကျွနု်ပ်တို့ထံသို့ အမှန်ပင် လာရောက်ပါ၏၊ သို့သော် ကျွနု်ပ်တို့သည် သူ့ကို ငြင်း ပယ်ခဲ့ကြ၏၊ ထိုအပြင်အလ္လာဟ်အရှင်မြတ်သည် သင်အား တရားတော်ကို ချပေးတော်မမူချေ၊ သင်သည် မဟာအမှားကြီးမှားသူမှတပါး အခြားမဟုတ်ဟု သူ့အား ပြောဆိုမိပါ၏ဟု ပြန်ပြောကြသည်။
67|10|၁၀။ သူတို့က အကျွနု်ပ်တို့သည် တမန်တော်ကို နာခံခဲ့ပါသော်လည်းကောင်း၊ အသိဉာဏ်ရှိခဲ့ပါလျှင်သော်လည်း ကောင်း၊ အကျွနု်ပ်တို့သည် မီးတောက်မီးလျှံများအတွင်း နေရသူများမဖြစ်ချေဟု ဆက်လက်ပြောဆိုကြသည်။
67|11|၁၁။ သူတို့သည် မိမိတို့၏အပြစ်များကို ဝန်ခံကြသည်၊ သို့သော်ထိုငရဲသူငရဲသားတို့သည် ကောင်းကြီးမင်္ဂလာမှ ကောင်းစွာကွာဝေးကြသည်။
67|12|၁၂။ သို့သော် မိမိတို့၏အရှင်သခင်အား တိတ်တဆိတ်ကြောက်ရွံ့ရိုကျိုးသူတို့အဖို့မူကား အပြစ်လွှတ်ခြင်းနှင့် ကြီးမား သောဆုတော်တို့ရှိကြလိမ့်မည်။
67|13|၁၃။ သင်တို့သည် မိမိတို့အယူဝါဒကို တိတ်တဆိတ်ထားသော်လည်းကောင်း၊ ကြေငြာသော်လည်းကောင်း၊ အရှင် မြတ်သည် လူတို့စိတ်နှလုံးများအတွင်းရှိသမျှတို့ကို အကြွင်းမဲ့သိတော်မူ၏။
67|14|၁၄။ အရှင်မြတ်သည် မိမိဖန်ဆင်းတော်မူသောအရာများကို သိတော်မူအပ်သည်မဟုတ်လော၊ အရှင်မြတ်သည် နက်နဲသိမ်မွေ့တော်မူသောအရှင်၊ အကြွင်းမဲ့သိတော်မူသောအရှင်ဖြစ်တော်မူ၏။
67|15|၁၅။ အရှင်မြတ်သည် ဤကမ္ဘာမြေပြင်ကို သင်တို့၏ ဩဇာခံဖြစ်စေတော်မူ၏၊ ထို့ကြောင့်သင်တို့သည် ထိုမြေပေါ်သို့ လှည့်ပတ်သွားကြလော့၊ ထို့အပြင်အရှင်မြတ်ပေးသနားတော်မူသောအာဟာရများကို စားသုံမှီဝဲကြလော့၊ သေသူ တို့သည် အရှင်မြတ်ထံ ပြန်ရှင်လာကြရမည်။
67|16|၁၆။ ကမ္ဘာမြေကြီးသည် သွက်သွက်ချာချာ တုန်လှုပ်သောအခါ သင်တို့ကို မြေမျိုစေတော်မူလိမ့်မည်မဟုတ်ဟု သင်တို့ သည် အထက်ကောင်းကင်ဘုံရှိ အရှင်မြတ်ထံမှ အာမခံယူထားပြီးပြီလော။
67|17|၁၇။ ထို့အပြင် သင်တို့အပေါ်သို့ ပြင်းထန်လှသော လေသင်တုံးကို တိုက်ခတ်စေတော်မူမည် မဟုတ်ဟု သင်တို့သည် အထက်ကောင်းကင်ဘုံရှိ အရှင်မြတ်ထံမှ အာမခံယူပြီးပြီလော၊ သို့သော် သင်တို့သည် ငါပေးတော်မူသောသတိသည် အသို့ဖြစ်သည်ကို သိကြရလိမ့်မည်။
67|18|၁၈။ သို့သော် သူတို့အထက်အဆက်ဆက်သောသူတို့သည် ဧကန်အမှန်မယုံကြည်ကြချေ၊ ထို့ကြောင့်ငါသည် သူတို့ကို မည်သို့အမျက်ရှတော်မူသည်ကို ကြည့်ရှုကြလော့။
67|19|၁၉။ သူတို့သည် အထက်ကောင်းကင်၌ လူးလာပျံသန်းသွားလာကြသောအတောင်ရှိ ငှက်တိရိစ္ဆာန်များကို မကြည့်ရှု ကြသလော၊ မဟာကရုဏာတော်အရှင်မှတပါး မည်သူမျှ ထိုငှက်တိရိစ္ဆာန်များကို လေထဲတွင် မထားချေ၊ စင်စစ်အားဖြင့် အရှင်မြတ်သည် အရာခပ်သိမ်းတို့ကို အကြွင်းမဲ့မြင်တော်မူသောအရှင်ဖြစ်တော်မူ၏။
67|20|၂၀။ သို့မဟုတ် မဟာကရုဏာတော်ရှင်မှတပါး မည်သူသည် သင်တို့ကို ကူညီစောင်မမည့်စစ်တပ်ဖြစ်သနည်း၊ မိစ္ဆာဒိဋ္ဌိတို့သည် မှောက်မှားခြင်းမှတပါး မည်သည်မျှ၌ မရှိချေ။
67|21|၂၁။ သို့မဟုတ် အရှင်မြတ်သည် ရိက္ခာတော်ကို ရပ်တန့်ထားတော်မူလျှင် သင်တို့ကို အဘယ်သူသည် ရိက္ခာပေး မည်နည်း၊ အမှန်မှာ သူတို့သည် မာန်တက်၍ တရားတော်ကို ကျူးလွန်သူများဖြစ်ကြ၏။
67|22|၂၂။ မိမိမျက်နှာကို မြေမှာ မှောက်ခုံထားလျက် ဦးစိုက်သွားသူသည် လမ်းမှန်ကို ညွှန်ပြခြင်းခံရသလော၊ သို့မဟုတ် လမ်းမကြီးကိုသာ ဖြောင့်မတ်စွာလျှောက်သွားသူသာ လမ်းမှန်ပြသခြင်းခံရသလော။
67|23|၂၃။ အို-တမန်တော်၊ ၄င်းတို့အား ဟယ်-အချင်းတို့၊ အရှင်မြတ်သည် သင်တို့ကို ဖန်ဆင်းတော်မူ၏၊ နား၊မျက်စိ၊ စိတ်နှလုံးများကို ပေးသနားတော်မူ၏၊ သို့သော်သင်တို့သည် ကျေးဇူးတော်ကို မသိကြချေဟု ဟောပြောလော့။
67|24|၂၄။ ထို့အပြင် ဟယ်-အချင်းတို့၊ အရှင်မြတ်သည် သင်တို့ကို ကမ္ဘာမြေပေါ်တွင် ပွားမျာစေတော်မူ၏၊ သင်တို့သည် အရှင်မြတ်အထံတော်၌ စုဝေးကြရမည်သာတည်းဟုလည်း သင်ဟောပြောလော့။
67|25|၂၅။ ထိုအပြင်သူတို့က သင်မှန်ရာကို ဟောပြောပါလျှင် ဤကတိသစ္စာတော်သည် အဘယ်အခါမှာ ပြည့်စုံမည်နည်း ဟု မေးမြန်းကြ၏။
67|26|၂၆။ သင်ဟောပြောလော့၊ ထိုအကြောင်းကို အလ္လာဟ်အရှင်မြတ်သာလျှင် သိတော်မူ၏၊ အကျွနု်ပ်မှာမူကား သတိ ပေးသူရိုးရိုးသာဖြစ်၏။
67|27|၂၇။ သို့သော် ထိုသူတို့သည် ထိုနေ့တော်ကြီးကို မျက်ဝါးထင်ထင်မြင်ရသောအခါ သူတို့၏မျက်စိမျက်နှာပျက်ကြလတံ့၊ ၄င်းတို့အား ဤနေ့သည် နင်တို့အလျင်စလိုတောင်းဆိုကြသောနေ့တည်းဟု ဆိုကြလတံ့။
67|28|၂၈။ အို-တမန်တော်၊ ဟောပြောလော့၊ အို-သူယုတ်မာတို့၊ သင်တို့စဉ်းစားပြီးပြီလော၊ အလ္လာဟ်အရှင်မြတ်သည် အကျွနု်ပ်နှင့် အကျွနု်ပ်၏ အဖော်အပေါင်းတို့ကို ဖျက်ဆီးတော်မူသည်ဖြစ်စေ၊ ကောင်းကြီးမင်္ဂလာပေးသနား တော်မူသည်ဖြစ်စေ၊ မိစ္ဆာဒိဋ္ဌိတို့အား အလွန်ပြင်းပြနာကျင်ဖွယ်သောအပြစ်ဒဏ်တော်မှ အဘယ်သူသည် ကယ် နှုတ်လိမ့်မည်နည်း။
67|29|၂၉။ အို-တမန်တော်၊ ဟောပြောလော့၊ အရှင်မြတ်သည် မဟာကရုဏာတော်အရှင်ဖြစ်တော်မူ၏၊ အကျွနု်ပ်တို့သည် အရှင်မြတ်အားသာလျှင် ယုံကြည်ကြ၏၊ အရှင်မြတ်အားသာလျှင် ကိုးစားကြ၏၊ အဘယ်သူတို့သည် ထင်ရှား သောအမှားတွင် တည်ရှိသည်ကို သင်တို့ကာလမကြာမြင့်မီ သိကြရလိမ့်မည်။
67|30|၃၀။ အို-တမန်တော်၊ ဟောပြောလော့၊ သင်တို့ဆင်ခြင်ပြီးပြီလော၊ သင်တို့၏ ချောင်းမြောင်းသည် အလိုအလျောက် မြေတွင်ပျောက်၍ ခန်းခြောက်သွားလျှင် အယဉ်အထွေထွေစီးဆင်းနေသောရေကို သင်တို့အား အဘယ်သူပေး နိုင်အံ့နည်း။
68|1|၁။ နူး(န်)၊ ကလောင်တံနှင့် လူသားတို့ရေးမှတ်သောစာစောင်တို့ကို ဆင်ခြင်၍ ငါ၏တန်ခိုးတော်ကို သတိရလော့။
68|2|၂။ အို-တမန်တော်၊ သင်၏ အရှင်သခင်၏ ကျေးဇူးတော်ကြောင့် သင်သည် ရူးသွပ်သူမဟုတ်ချေ။
68|3|၃။ ဧကန်အမှန်သင်မည့်ဆုမှာ မကုန်မခန်းနိုင်သောဆုတော်ဖြစ်၏။
68|4|၄။ ထို့အပြင် သင်၌ အလွန်မြင့်မြတ်သောစိတ်သဘောရှိ၏။
68|5|၅၊၆။ သင်တို့အနက် မည်သူရူးသွပ်သည်ကို သင်မြင်ရအံ့၊ သူတို့လည်း မြင်ရအံ့။
68|6|၅၊၆။ သင်တို့အနက် မည်သူရူးသွပ်သည်ကို သင်မြင်ရအံ့၊ သူတို့လည်း မြင်ရအံ့။
68|7|၇။ စင်စစ်အားဖြင့် သင်၏ အရှင်သခင်သည် သင်တို့အနက် မည်သူသည် အရှင်မြတ်၏ လမ်းတော်မှ လွဲသွားသည်ကို အသိဆုံးဖြစ်တော်မူ၏၊ မည်သူသည် လမ်းမှန်ကို လိုက်သည်ကိုလည်း အသိဆုံးပင်ဖြစ်တော်မူ၏။
68|8|၈။ တရားတော်ကို ငြင်းပယ်သူတို့အား မနာခံလင့်။
68|9|၉။ ထိုသူတို့သည် သင့်အား သူတို့အပေါ်တွင် လျှော့ပေးစေလို၏၊ ထိုအခါသူတို့လည်း သင့်အပေါ်တွင် လျှော့ပေးမည်။
68|10|၁၀။ သင်သည် မဟုတ်မမှန်ကျိန်ဆိုရန် ဝန်မလေးသောသူဖျင်း၏ စကားကို နားမထောင်လင့်။
68|11|၁၁။ ထိုသူမိုက်သည် သူတပါး၏ ဂုဏ်အသရေကို ဆုတ်ယုတ်စေတတ်၏၊ အတင်းစကားကို အနှံ့အပြားပြောတတ်၏။
68|12|၁၂။ ထိုသူမိုက်သည် ကုသိုလ်ကောင်းမှုကို တားဆီး၏၊ တရားတော်ကို ကျူးလွန်၏၊ ရာဇဝတ်မှုပြုကျင့်၏။
68|13|၁၃။ ထိုသူမိုက်သည် လောဘကြီး၏၊ ကြမ်းကြုတ်ရက်စက်၏။
68|14|၁၄။ သားသမီးအေြွခအရံ ဥစ္စာပစ္စည်းရွှေငွေပေါများသောကြောင့်။
68|15|၁၅။ ထိုသူမိုက်သည် ငါ၏နှုတ်ကပတ်တော်များကို သူ့အား ရွတ်ဖတ်ပြသောအခါ ရှေးလူဟောင်းတို့၏ ဒဏ္ဍာရီပုံပြင် စကားများသာဟုဆို၏။
68|16|၁၆။ ထို့ကြောင့်ငါသည် သူ့အား နှာခေါင်းဖျား၌ တံဆိပ်ခတ်နှိပ်တော်မူလိမ့်မည်။
68|17|၁၇။ ငါသည် အထက်ကျော်ကာလက ဥယျာဉ်ရှင်များကို စုံစမ်းတော်မူသည့်နည်းအတိုင်း သူတို့ကို စမ်းသပ်တော်မူ၏၊ ထိုဥယျာဉ်ရှင်တို့သည် နံနက်မိုးသောက်ရောက်လတ်သော်၊ ထိုဥယျာဉ်မှ အသီးအနှံများကို မုချဧကန်ဆွတ်ခူး ယူအံ့ဟု အဓိဋ္ဌာန်ပြုကြ၏။
68|18|၁၈။ သို့သော် အရှင်မြတ်အလိုတော်ရှိပါလျှင် အနက်ရှိသော(အင်ရှာအလ္လာဟ်)ဟူသောဂါထာကို သူတို့ရွတ်ဖတ်ခြင်း မပြုကြချေ။
68|19|၁၉။ ထို့နောက် သူတို့အိပ်ပျော်နေစဉ် သူတို့၏ ဥယျာဉ်ပေါ်သို့ ပျက်စီးခြင်းဘေးဆိုက်ရောက်၏။
68|20|၂၀။ ထို့ကြောင့် နံနက်အာရုဏ်တက်သောအခါ ထိုဥယျာဉ်သည် အသီးအနှံများဆွတ်ခူးပြီးသကဲ့သို့ သွေ့ခြောက်လျက် ရှိ၏။
68|21|၂၁။ နံနက်မိုးသောက်ရောက်လတ်သောအခါ ထိုဥယျာဉ်ရှင်တို့သည် တစ်ဦးကို တစ်ဦး ဥယျာဉ်သို့သွားရန် ခေါ်ကြ၏။
68|22|၂၂။ အို- သားချင်းတိ့၊ု သငတ် သို့ ည် အကယ၍ ဥယျာဉ်၌် အသီးအနှံများကို ဆွတ်ခူးမည်ဖြစ်ကြပါလျှင် မိမိတို့ ဥယျာဉ်သို့ နံနက်စောစောသွားကြကုန်ဟု ဆိုကြ၏။
68|23|၂၃။ ထို့ကြောင့်သူတို့သည် ဥယျာဉ်သို့ ထွက်သွားကြ၏၊ လမ်းခရီး၌ အချင်းချင်းတီးတိုးစကား ဤသို့ပြောကြ၏။
68|24|၂၄။ သားချင်းတို့၊ ယနေ့ဥယျာဉ်ထဲတွင် သင်တို့ထံ တစ်စုံတစ်ယောက်သောအထီးကျန်မျှ မဝင်လာစေလင့်ဟုဆို၏။
68|25|၂၅။ စင်စစ်အားဖြင့် ထိုသူတို့သည် ထိုနေ့ကို မတရားညစ်ညူးသောအကြံအစည်အားဖြင့် စကြ၏။
68|26|၂၆။ သို့သော် ထိုသူတို့သည် ဥယျာဉ်ကို မြင်ရသောအခါ အကျွနု်ပ်တို့သည် မုချဧကန်လမ်းမှားလာပြီဟု ဆိုကြ၏။
68|27|၂၇။ ထို့နောက် သူတို့က ဧကန်အမှန်အကျွနု်ပ်တို့သည် မိမိတို့အားထုတ်ကြိုးပမ်းမှုအတွက် အကျိုးကျေးဇူးတစ်စုံ တစ်ရာမျှ မခံစားရချေဟု ညည်းညူမြည်တမ်းကြ၏။
68|28|၂၈။ သို့သော် သူတို့အထဲက အခြားသူများထက် ဖြောင့်မတ်သောသူက ပြောဆိုသည်မှာ သင်တို့သည် အလ္လာဟ် အရှင်မြတ်အား အဘယ်ကြောင့်မချီးကျူး မတသ သနည်းဟု ငါမပြောခဲ့ဘူးလော။
68|29|၂၉။ ထိုအခါသူတို့က အကျွနု်ပ်တို့၏ အရှင်သခင်သည် ဇာတိကပတိအားဖြင့် ကုံလုံမွန်မြတ် အံ့ချီးမဆုံးဖြစ်တော်မူပါ၏၊ အကျွနု်ပ်တို့မှာမူကား မကောင်းမှု ကျူးလွန်သူများ မုချဧကန်ဖြစ်ကြပြီဟု ဆိုကြ၏။
68|30|၃၀။ ထို့နောက်သူတို့သည် မိမိကိုယ်ကို မိမိအပြစ်တင်လျက် အချင်းချင်းချဉ်းကပ်ကြကုန်၏။
68|31|၃၁။ ထို့အပြင် သူတို့ညည်းညူမြည်တမ်းကြသည်မှာ ငါတို့ပျက်စီးကြပြီတကား၊ ငါတို့သည် တရားတော်ကို ကျူးကျော် သူများသာဖြစ်လေစွ။
68|32|၃၂။ တဖန်သူတို့ဆိုကြသည်မှာ အကျွနု်ပ်တို့၏ အသက်သခင်ကျေးဇူးရှင်ကြီးသည် အကျွနု်ပ်တို့အား ဤဥယျာဉ်အစား ၄င်းထက်သာလွန်ကောင်း မြတ်သောဥယျာဉ်ကို ပေးကောင်း ပေးတော်မလူ တ၊ံ့ အကြောင်း မူကား အကျွနု်ပ်တို့သည် အလ္လာဟ်အရှင်မြတ်အထံတော်၌ ဆုတောင်းကြသောကြောင့်တည်း။
68|33|၃၃။ ငါ၏အပြစ်ဒဏ်တော်ကား ယင်းကဲ့သို့ပင်ဖြစ်၏၊ နောင်တမလွန်လဘဝ အပြစ်ဒဏ်တော်ကား ထိုထက်သာလွန် ပြင်းပြ၏၊ သူတို့သည် သိကြလျှင် ကောင်းလေစွ။
68|34|၃၄။ စင်စစ်အားဖြင့် အကုသိုလ်မကောင်းမှုကို ရှောင်ကြဉ်သောသူတို့အတွက် သူတို့၏ အရှင်သခင်အထံတော်၌ သုခဥယျာဉ်တော်များရှိကြ၏။
68|35|၃၅။ ထို့ကြောင့်ငါသည် ကျိုးနွံနာခံသူတို့အား မိစ္ဆာဒိဋ္ဌိကို စီရင်တော်မူသကဲ့သို့ စီရင်တော်မူမည်လော။
68|36|၃၆။ နင်တို့ဘာဖြစ်ကြသနည်း၊ နင်တို့အဘယ်မျှမိုက်မဲစွာဆုံးဖြတ်ကြသနည်း။
68|37|၃၇။ သို့တည်းမဟုတ် နင်တို့၌ နင်တို့သင်အံ့ဖို့ရာ ကျမ်းစာအုပ်ရှိကြသလော။
68|38|၃၈။ နင်တို့လိုသမျှကို နင်တို့အား ရစေမည့်ကျမ်းစာအုပ်ရှိသလား။
68|39|၃၉။ သို့တည်းမဟုတ် တရားဆုံးဖြတ်သောနေ့တော်ကြီးတိုင်အောင် နင်တို့လိုသမျှကို ရရှိစေမည်ဟူသော ပဋိညာဉ်ဝန်ခံ ချက်တော်ကို နင်တို့ငါတို့ထံမှ ရထားကြသလော။
68|40|၄၀။ အို-တမန်တော်၊ သူတို့အား သူတို့အနက် မည်သူသည် ထိုအချက်အလက်များမှန်ကန်ကြောင်း သက်သေခံမည် နည်းဟု မေးလော့။
68|41|၄၁။ သို့တည်းမဟုတ် သူတို့၌ အခြားဘုရားများရှိကြသလော၊ သူတို့အမှန်ကို ဆိုလျှင် သူတို့သည် မိမိတို့၏အခြား ဘုရားများကို ထုတ်စေကုန်။
68|42|၄၂။ တရားစီရင်တော်မူသည့် နေတော်ကြီးအမှန် ဆိုက်ရောက်လာသောအခါ အယူမှားသူအပေါင်းတို့အား ပြဝပ်ဦးညွှတ်ရန် မိန့်တော်မူလတံ့၊ သို့သော်သူတို့သည် ဦးမညွတ်နိုင်ကြချေ။
68|43|၄၃။ ထိုနေ့တော်ကြီး၌ သူတို့သည် မျက်လုံးအောက်စိုက်၊ ဦးခေါင်းငိုက်စိုက်ဖြစ်လျက် ဖျင်းသိမ်အောက်ကျသော အယုတ်တရားက သူတို့ကို မောတွေဝေစေလတံ့၊ ထိုအယူလဲသွ ူတ့သို ည် လောကဓာတ၌် မနာမကျင်ကျန်းမာ ချမ်းသာရှိနေစဉ်အခါ ဦးညွှတ်ချရန် အမိန့်ပေးခြင်းခံကြရ၏။
68|44|၄၄။ အို-တမန်တော်၊ ဤကျမ်းမြတ်ကုရ်အာန်တော်မြတ်ကို မဟုတ်မမှန်ဟု စွပ်စွဲသူတို့အား ငါနှင့်ပင် စွန့်လွှတ်၍ ထားလော့၊ ငါသည် သူတို့အား တဖြည်းဖြည်း အပြစ်ပေးစီရင်တော်မူမည်၊ သူတို့သည် ထိုအပြစ်ဒဏ်တော်များ အဘယ်နေရာက ကျရောက်လာသည်ကို အနည်းငယ်မျှမရိပ်မိကြချေ။
68|45|၄၅။ သို့ငြားသော်လည်း ငါသည် သူတို့ကို သည်းခံတော်မူ၏၊ အကြောင်းမူကား စင်စစ်အားဖြင့်ငါ၏ စီမံကိန်းသည်အလွန်ခိုင်ခန့်မြဲမြံ၏။
68|46|၄၆။ သို့တည်းမဟုတ်၊ အို-တမန်တော်၊ သင်သည် သူတို့ထံမှ အဖိုးအခတောင်းသောကြောင့် သူတို့ကို ယင်းအဖိုး အခက ကြီးလေးစွာဖိစီးထားသလော။
68|47|၄၇။ သို့တည်းမဟုတ် သူတို့တွင် မျက်စိမမြင်စွမ်းနိုင်သောအရာများကို သိစွမ်းနိုင်သည့်သတ္တိရှိသဖြင့် ထိုအကြောင်း အရာများကို ရေးထင်မှတ်သားထားကြသလော။
68|48|၄၈။ သို့သော်အေ-တမန်တော်၊ သင်သည် မိမိ၏ အရှင်သခင်၏ အမိန့်တော်ကို စောင့်စားနေလော့၊ သင်သည် ငါးတိရိစ္ဆာန်ကြီးအမျိုခံရ၍ စိုးရိမ်သောကပြင်းစွာဖြင့် မြည်တမ်းငိုေြွကးသောတမန်တော်ယူနွတ်စ်ကဲ့သို့ မဖြစ်စေလင့်။
68|49|၄၉။ ထိုတမန်တော်သည် မိမိ၏ အရှင်သခင်ထံမှ ကောင်းကြီးမင်္ဂလာတော်မသက်ရောက်ခဲ့ပါလျှင် သူသည် ဆိုးသွမ်းပျက်စီးသူဘဝနှင့် သဲသောင်ပြင်၌ စွန့်ပစ်ထားခြင်းကို မုချဧကန်ခံရလေလတံ့။
68|50|၅၀။ သို့သော် သူ၏အရှင်သခင်သည် သူ့ကို ရွေးချယ်တော်မူပြီးလျှင် တရားစောင့်စည်းသောသူမြတ်တို့ဘောင်တွင်သွတ်သွင်းတော်မူ၏။
68|51|၅၁။ အို-တမန်တော်၊ သူတို့သည် သတိပေးကျမ်းတော်မြတ်ကို ကြားနာရသောအခါ မယုံကြည်သောသူတို့သည်မိမိတို့မျက်စိအားဖြင့် သင့်အား စိတ်မတည်မငြိမ်ဖြစ်အောင် မုချဧကန်ပြုကြလတံ့၊ ထို့အပြင်သူတို့က ရှင်မုဟမ္မဒ်သည် ရူးသွပ်သူအမှန်အကန်ဖြစ်၏ဟု ဆိုကြလတံ့။
68|52|၅၂။ အမှန်ကိုဆိုသော် ကျမ်းမြတ်ကုရ်အာန်သည် အနန္တစကြာဝဠာတို့အဖို့ သတိပေးကျမ်းတော်မှတပါး အခြားတစ်စုံ တစ်ရာမျှမဟုတ်ချေ။
69|1|၁။ အစစ်အမှန်။
69|2|၂။ အစစ်အမှန်သည် မည်သည်နည်း။
69|3|၃။ အစစ်အမှန်မည်သည်ဖြစ်သည်ကို သင့်အား မည်သည်က သိစေနိုင်အံ့နည်း။
69|4|၄။ စမူးဒ်အသင်းသားနှင့် အားဒ်အသင်းသားတို့သည် တရားစီရင်တော်မူသောနေ့တော်ကြီး ဆိုက်ရောက်လာမည်ကို မယုံကြည်ကြချေ။
69|5|၅။ ၄င်းစမူးဒ်လူမျိုးတို့မူကား မိုးကြိုးပစ်သတ်ခြင်း၊ လျှပ်စစ်ပစ်သတ်ခြင်းကို ခံကြရ၏။
69|6|၆။ အားဒ်လူမျိုးတို့မူကား အလွန်ကြောက်မက်ဖွယ်ကောင်းသောလေပြင်မုန်တိုင်းကြီး ဖျက်ဆီးခြင်းကို ခံကြရ၏။
69|7|၇။ အရှင်မြတ်သည် ထိုလေပြင်မုန်တိုင်းကြီးကို ခုနှစ်ညဉ့်နှင့် ရှစ်ရက်တိုင်တိုင် မပြတ်မစဲတိုက်ခတ်စေတော်မူ၏၊ အေ-တမန်တော်၊ သင်သည် သူတို့အားလုံးကို လေပြင်မုန်တိုင်းကြီး၏ လမ်းတစ်လျှောက်လုံးတွင် မြေဝယ်လဲ၍ သေကြေပျက်စီးနေသည်ကို မြင်ခဲ့ရလတံ့၊ သူတို့ပျက်စီးပုံမှာ ကြီးမားသောစွန်ပလွံပင်အို ဖရိုဖရဲမြစ်ရင်းက ပြုတ်၍ လဲနေဘိသကဲ့သို့ လဲနေခြင်းဖြစ်၏။
69|8|၈။ အို-တမန်တော်၊ သင်သည် ယခုအခါထိုလူမျိုးတို့တစ်ဦးတစ်ယောက်ြွကင်းကျန်ရစ်သည်ကို မြင်နိုင်သလော။
69|9|၉။ ထို့အပြင်ဖွာရောမင်းသော်လည်းကောင်း၊ သူ၏ အထက်ရှေးလူများသော်လည်းကောင်း၊ ဖျက်ဆီးတော်မူလိုက် သောလူမျိုးစုတို့သော်လည်းကောင်း၊ သူတို့သည် အစဉ်အမြဲ အပြစ်ကျူးလွန်ကြ၏။
69|10|၁၀။ ထို့အပြင်သူတို့သည် မိမိတို့၏ အရှင်သခင်၏ စေတမန်တော်ကို မနာခံဖီဆန်ကြ၏၊ ထို့ကြောင့်အရှင်မြတ်သည် သူတို့ကို ပြင်းပြအားကြီးသောဖမ်းခြင်းဖြင့် ဖမ်းဆီးတော်မူ၏။
69|11|၁၁။ မှတ်သားကြလော့၊ ရေလွှမ်းမိုးသောအခါ ငါသည် သင်တို့အား သင်္ဘောထဲတွင် တင်ဆောင်ထားတော်မူ၏။
69|12|၁၂။ ငါသည် ထိုရေလွှမ်းမိုးခြင်းအကြောင်းအရာကို သင်တို့အဖို့အရာ မဟာဝင်ကြီး တစ်ခုပြုထားတော်မူရန်ဖြစ်၏၊ ထို့အပြင်ထိုအဖြစ်အပျက်ကို နားရှိသူများကြားနာ မှတ်သားထားရန်လည်းဖြစ်၏။
69|13|၁၃။ ထို့နောက်တံပိုးကို ပြင်းထန်စွာ တစ်ကြိမ်မှုတ်သောအခါ။
69|14|၁၄။ ထို့အပြင်ကမ္ဘာမြေနှင့်တကွ တောင်ကြီးတောင်ငယ်အလုံးစုံကို မပြီးလျှင် တစ်ကြိမ်တည်းနှင့်မြေမှုန့်အထိ ညက် ညက်ကြေအောင် ပစ်ချတော်မူသောအခါ။
69|15|၁၅။ ထိုနေ့တော်ကြီး၌ ကြီးလှစွာသော အဖြစ်အပျက်သည် ဆိုက်ရောက်လာလိမ့်မည်။
69|16|၁၆။ ထို့အပြင်အထက် မိုးကောင်းကင်လည်း ကွဲအက်ပြိုပျက်၍ ကျလိမ့်မည်၊ အကြောင်းမူကား ထိုနေ့တော်ကြီး၌ မိုးကောင်းကင်သည် မခိုင်ပဲ ကျိုးပျက်လွယ်၏။
69|17|၁၇။ ထို့အပြင်ကောင်းကင်တမန်အပေါင်းတို့သည် ကောင်းကင်ခြေ၌ အသင့်ရှိနေကြလိမ့်မည်၊ ထိုနေ့တော်ကြီး၌ သင်၏ အရှင်သခင်၏ ရာဇပလ္လင်တော်ကြီးကို ရှစ်ယောက်သော ကောင်းကင်တမန်တို့သည် မိမိတို့ဦးခေါင်းထက် ထမ်းရွက်ထားကြလိမ့်မည်။
69|18|၁၈။ ထိုနေ့တော်ကြီး၌ သင်တို့အားလုံးကို ဖွင့်ပြတော်မူမည်၊ သင်တို့၏ လျှို့ဝှက်နက်နဲမှုများကို ဖုံးကွယ်ထားမည် မဟုတ်။
69|19|၁၉။ ထိုနေ့တော်ကြီး၌ အကြင်သူသည် မိမိပြုကျင့်မှု စာရင်းစာအုပ်ကို လက်ယာလက်ဖြင့် ခံယူရ၏၊ ထိုသူသည် ဤသို့ဥဒါန်းရင့်ကျူး၏၊ အကျွနု်ပ်၏ စာအုပ်ကို ယူ၍ ဖတ်ကြပါကုန်။
69|20|၂၀။ အကျွနု်ပ်သည် စစ်ကြောခြင်းခံရမည်ကို အမှန်ပင်သိနားလည်ခဲ့ပါ၏။
69|21|၂၁။ ထိုအခါထိုသူသည် သုခဘဝတွင် ရှင်နေရလိမ့်မည်။
69|22|၂၂။ ထိုသူသည် မြင့်မြတ်သော နိဗ္ဗာန်တော်တွင် နေထိုင်ရလိမ့်မည်။
69|23|၂၃။ ထိုနိဗ္ဗာန်ဥယျာဉ်တော်ရှိ အသီးခိုင်၊ အသြွီးပတ်၊ အသီးတွဲများကို လွယ်ကူစွာမှီနိုင်လိမ့်မည်။
69|24|၂၄။ နိဗ္ဗာန်မှုးတို့က အို- နိဗ္ဗာန်သားတို့၊ အထက်လွန်လေပြီးသောနေရက်များ၌ ကုသိုလ်ကောင်းမှု တင်ကြိုပို့ထားနှင့် သောကြောင့်၊ ယခုအခါဤဥယျာဉ်တော်၌ အေးချမ်းသာယာစွာစားကြပါ၊ သောက်ကြပါကုန်ဟု ဆိုကြလိမ့်မည်။
69|25|၂၅။ သို့သော်အကြင်သူသည် မိမိအကျင့်စာရင်းစာအုပ်ကို လက်ဝဲလက်ဖြင့် ခံယူရရှိအံ့၊ ထိုသူသည် ဤသို့ညည်းညူ မြည်တမ်းလိမ့်မည်၊ ငါကား မှားခြင်းကြီးမှားလေစွ၊ ငါ၏ အကျင့်စာအုပ်ကို ငါ့အား မပေးလျှင် ကောင်းလေစွ။
69|26|၂၆။ ထို့အပြင်ငါ၏ အကျင့်စာရင်းသည် မည်သို့မည်ပုံဖြစ်နေသည်ကို ငါမသိလေစွ။
69|27|၂၇။ ငါ့ကို အပြီးတိုင်အောင် သတ်ဖြတ်၍ ဖျောက်ပစ်လိုက်သော် တော်လေစွ။
69|28|၂၈။ ငါ့ဥစ္စာပစ္စည်းများသည် ငါ့ကို ဘာအကျိုးမျှမပေးချေ။
69|29|၂၉။ ငါ၏ တန်ခိုးအာဏာတို့သည် ငါ့ထံမှ ကွယ်ပျောက်ခဲ့ပြီ။
69|30|၃၀။ ထိုအခါအလ္လာဟ်အရှင်မြတ်အမိန့်ပေးတော်မူသည်မှာ အေ-ကောင်းကင်တမန်တို့၊ ထိုသူယုတ်မာကို ဖမ်းဆီး၍ ချည်နှောင်ကြလော့။
69|31|၃၁။ ထို့နောက်သူကို ငရဲမီးတောက်မီးလျှံတွင် မီးရှို့ကြလော့။
69|32|၃၂။ ထို့အပြင်သူ့ကို အတောင်ခုနှစ်ဆယ်ရှည်လျားသောသံကြိုးနှင့် တုပ်နှောင်ကြလော့။
69|33|၃၃။ သူသည် အလွန်မြင့်မြတ်တော်မူသောအလ္လာဟ်အရှင်မြတ်အား မယုံကြည်ခဲ့သောသူယုတ်မာတည်း။
69|34|၃၄။ ထို့အပြင်သူသည် သူဆင်းရဲတို့အား ကျွေးမွေးရန် မတိုက်တွန်းခဲ့ချေ။
69|35|၃၅။ ထို့ကြောင့်ဤနေ့တော်ကြီး၌ ဤနေရာတွင် သူ့မှာ ခင်မင်သူတစ်စုံတစ်ယောက်မျှမရှိချေ။
69|36|၃၆။ ထို့အပြင်သူမှာ အညစ်အကြေးများမှတပါး အခြားအစာအာဟာရအလျင်းမရှိချေ။
69|37|၃၇။ ဤအညစ်အကြေးများကို ငရဲသူငရဲသားတို့မှတပါး မည်သူတစ်စုံတစ်ယောက်မျှမစားရချေ။
69|38|၃၈။ ထို့ကြောင့်အို-ကြားနာရသူအပေါင်းတို့၊ သင်တို့မျက်ဝါးထင်ထင်မြင်ရသောအရာများကို ငါသက်သေထူတော် မူ၏။
69|39|၃၉။ ထို့အပြင် သင်တို့မမြင်ရသောအရာများကိုလည်း ငါသက်သေထူတော်မူ၏။
69|40|၄၀။ ဤကျမ်းတော်မြတ်သည် တန်ခိုးအရှိန်ကြီးကဲမြင့်မြတ်သောတမန်တော်၏ တရားဒေသနာတော်ဖြစ်၏။
69|41|၄၁။ ဤကျမ်းတော်မြတ်သည် ပျို့ကဗျာလင်္ကာဆရာ၏ မိန့်ခွန်းမဟုတ်၊ သို့သော်သင်တို့သည် မယုံကြည်ကြချေ။
69|42|၄၂။ ဤကျမ်းတော်မြတ်သည် ဗေဒင်နက္ခတ်ဆရာ၏ ဟောကိန်းလည်းမဟုတ်၊ သင်တို့အာရုံမပြုကြချေ။
69|43|၄၃။ ကျမ်းမြတ်ကုရ်အာန်သည် အနန္တစကြာဝဠာတို့၏ အရှင်သခင်အထံတော်မှ နှုတ်ကပတ်တော်ဖြစ်၏။
69|44|၄၄။ ထို့အပြင် တမန်တော်ရှင် မိုဟမ္မဒ်သည် ငါ၏ နာမတော်ကို အလွဲသုံးစားလျက် မဟုတ်မမှန်လုပ်ကြံဟောကြားလျှင်။
69|45|၄၅။ ငါသည် သူ့အား လက်ယာဘက်ကို ဆွဲကိုင်ပြီးလျှင် အမှန်ပင်ဖမ်းဆီးတော်မူမည်။
69|46|၄၆။ ထို့နောက်သူ၏ လည်မျိုကြောကို လှီးဖြတ်၍ ကွပ်မျက်တော်မူမည်။
69|47|၄၇။ သင်တို့အနက် တစ်စုံတစ်ယောက်သောသူမျှ ငါ့အား တမန်တော်ထံမှ ဆွဲငင်ထားနိုင်မည်မဟုတ်ချေ။
69|48|၄၈။ သို့သော် ဤကုရ်အာန်ကျမ်းတော်သည် အကုသိုလ်မကောင်းမှုကို ရှောင်ကြဉ်သူသူတော်ကောင်းတို့အတွက် ဓမ္မဒေသနာတော်ကြီးဖြစ်၏။
69|49|၄၉။ ထအို့ ပြင် သင်တ့အို နက်အချို့သောသူတိ့သု ည် ဤကျမ်းတော်မြတ်ကို မယုံကြည်ငြင်းပယ်မညက် ို ငါသိတော်မူ၏။
69|50|၅၀။ မှတ်သားကြလော့၊ ဤကျမ်းတော်မြတ်သည် အယူမှားသူတို့အတွက် အတိဒုက္ခအမှန်ပင်ဖြစ်ချေ၏။
69|51|၅၁။ ဤကျမ်းတော်မြတ်သည် မုချဧကန်မှန်ကန်သောသစ္စာကျမ်းတော်အစစ်ဖြစ်၏။
69|52|၅၂။ ထို့ကြောင့် အေ-တမန်တော်၊ အတိုင်းမသိမြင့်မြတ်တော်မူသော သင်၏ အရှင်သခင်၏ နာမတော်ကို ချီးကျူး တသလော့။
70|1|၁။ အို-တမန်တော်၊ မေးမြန်းသူတစ်ယောက်သည် သင့်အား ဆိုက်ရောက်လာမည့်အပြစ်ဒဏ်အကြောင်းကို စုံစမ်း မေးမြန်း၏။
70|2|၂။ ထိုအပြစ်ဒဏ်ကို မိစ္ဆာဒိဋ္ဌိတို့ခံစားရမည်သာတည်း၊ ထိုအပြစ်ဒဏ်ကို မည်သူမှ မတွန်းလှန်နိုင်ချေ။
70|3|၃။ ထိုအပြစ်ဒဏ်သည် တက်ရာလမ်းမြတ်များတို့၏ အရှင်သခင် အလ္လာဟ်အထံတော်မှ ဖြစ်၏။
70|4|၄။ ကောင်းကင်တမန်များနှင့်တကွ ကောင်းကင်တမန်မင်းကြီး ဂျီဗရာအီလ်သည် အရှင်မြတ်အထံတော်သို့ နေ့ချင်း ပေါက်တက်သွားကြ၏၊ ထိုနေ့၏ ပမာဏမူကား လောကီနှစ်ပေါင်းတစ်သောင်းနှင့်တူ၏။
70|5|၅။ သို့ဖြစ်၍ အေ-တမန်တော်၊ သင်သည် ချီးမွမ်းလောက်သောသည်းခံခြင်းဖြင့် သည်းခံလော့။
70|6|၆။ စင်စစ်အားဖြင့် သူတို့က ထိုနေ့တော်ကြီးသည် ဝေးကွာလှသေး၏ဟု ထင်ကြ၏။
70|7|၇။ သို့သော်ငါသည်ကား ထိုနေ့သည် နီးကပ်နေသည်ကို မြင်တော်မူ၏။
70|8|၈။ မိုးကောင်းကင်သည် အရည်ကျိုထားသောကြေးနီကဲ့သို့ ဖြစ်မည့်နေ့တော်ကြီး။
70|9|၉။ တောင်များသည် ဝါဂွမ်းလွှာများကဲ့သို့ ဖြစ်မည့်နေ့တော်ကြီး။
70|10|၁၀။ ပွန်းတီးသောအဆွေခင်ပွန်းသည် မိမိမိတ်ဆွေအကြောင်းကို မမေးသောနေ့တော်ကြီး။
70|11|၁၁။ သူတို့သည် တစ်ယောက်ကို တစ်ယောက်မြင်ရသော်လည်း မမေးသောနေ့တော်ကြီး၊ ထိုနေ့တော်ကြီး၌ အပြစ်ထိုက်သူသည် ထိုနေ့တော်ကြီး၏ အပြစ်ဒဏ်တော်မှ လွတ်ရအောင် မိမိ၏ သားသမီးများ။
70|12|၁၂။ မိမိ၏ မယားမိန်းမညီရင်းအစ်ကိုများ။
70|13|၁၃။ မိမိအား လက်ခံကျွေးမွေးထားသောဆွေမျိုးရင်းများ။
70|14|၁၄။ ထိုမျှမက ကမ္ဘာမြေပေါ်တွင် ရှိရှိသမျှတို့ကို ပေး၍ မိမိကိုယ်ကို ရွေးယူနိုင်ခွင့်ကို တောင့်တ၏။
70|15|၁၅။ သူသည် မည်သည့်နည်းနှင့်မှ မလွတ်နိုင်ချေ၊ ထိုအပြစ်ဒဏ်သည် ငရဲမီးဖြစ်၏။
70|16|၁၆။ ထိုငရဲမီးသည် သူ့ကို မီးမြှိုက်ချင်ဇောကြီး၏။
70|17|၁၇။ ထိုမီးတောက်မီးလျှံသည် သမ္မာတရားတော်ကို ကျောခိုင်းထွက်ပြေးသူတို့အား မိမိအထဲသို့ ဖိတ်ခေါ်၏။
70|18|၁၈။ ထိုသူသည် စီးပွားဥစ္စာများကို မသုံးရက်၊ မစွဲရက်သိမ်းဆည်းထား၏။
70|19|၁၉။ အမှန်မှာ လူသားကို စိုးရိမ်ကြောင့်ကျတတ်သောစိတ်နှင့် ဖန်ဆင်းတော်မူ၏။
70|20|၂၀။ လူသားသည် ဘေးဒုက္ခနှင့်တွေ့ကြံုသောအခါ မခံမရပ်နိုင်ဖြစ်တတ်၏။
70|21|၂၁။ သို့သော် ချမ်းသာသုခရရှိသောအခါ စေးနဲတတ်၏။
70|22|၂၂။ သို့ရာတွင် အရှင်မြတ်အား ကိုးကွယ်သောသူတို့မူကား ယင်းသို့မဟုတ်ချေ။
70|23|၂၃။ ထိုသူတို့သည် ဆွလားသ်ကို တည်မြဲကြ၏။
70|24|၂၄၊၂၅။ ထို့အပြင်ထိုသူတို့သည် မိမိတို့ဥစ္စာပစ္စည်းများ၌ သူတောင်းစားနှင့် သူဆင်းရဲတို့အတွက် ဝန်ခံထားသောအခွင့်အရေးရှိ၏။
70|25|၂၄၊၂၅။ ထို့အပြင်ထိုသူတို့သည် မိမိတို့ဥစ္စာပစ္စည်းများ၌ သူတောင်းစားနှင့် သူဆင်းရဲတို့အတွက် ဝန်ခံထားသောအခွင့်အရေးရှိ၏။
70|26|၂၆။ ထို့အပြင် ထိုသူတို့သည် တရားစီရင်တော်မူသောနေ့တော်ကြီးကို ယုံကြည်ကြ၏။
70|27|၂၇။ ထို့အပြင် ထိုသူတို့သည် မိမိတို့၏အရှင်သခင်၏ အပြစ်ဒဏ်တော်ကို ထိတ်လန့်ကြောက်ရွံ့ကြ၏။
70|28|၂၈။ အကြောင်းမူကား သူတို့အရှင်သခင်၏ အပြစ်ဒဏ်တော်မှ မည်သူမျှလုံခြံုသည်ဟု မမှတ်နိုင်ချေ။
70|29|၂၉။ ထို့အပြင် ထိုသူတို့သည် မတရားကာမအညစ်အကြေးမှ ကင်းစင်အောင် မိမိတို့ကိုယ်ကို ထိန်းသိမ်းကြ၏။
70|30|၃၀။ ထိုသူတို့သည် မိမိတို့လက်ထပ်မယား၊ အမြှောင်မယားတို့နှင့်သာ မွေ့လျော်ကြသည်၊ ထို့ကြောင့်သူတို့ကိုအပြစ်မတင်ထိုက်ချေ။
70|31|၃၁။ သို့သော်အကြင်သူတို့သည် ထိုထက်များသောပျော်ပါးမှုကို ရှာအံ့၊ ထိုသူတို့သည် တရားတော်ကို ကျူးလွန်သူများဖြစ်ကြ၏။
70|32|၃၂။ထို့အပြင် ထိုသူတို့သည် မိမိတို့ထံ အပ်နှံထားသော ပစ္စည်းနှင့် မိမိတို့ ပဋိညာဉ်ခံချက်များကို စောင့်ရှောက်ထိန်းသိမ်းကြ၏။
70|33|၃၃။ ထို့အပြင် ထိုသူတို့သည် ဖြောင့်မတ်မှန်ကန်စွာသက်သေခံကြ၏။
70|34|၃၄။ ထို့အပြင် ထိုသူတို့သည် မိမိတို့၏ဆွလားသ်ကို ကောင်းစွာစောင့်ရှောက်ကြ၏။
70|35|၃၅။ ဤသူတို့သည် နိဗ္ဗာန်ဥယျာဉ်တော်များတွင် ဂုဏ်ရှိစွာနေကြရအံ့။
70|36|၃၆။ အေ-တမန်တော်၊ မယုံကြည်သူတို့သည် သင့်အား ပြူးပြဲသောမျက်စိနှင့် စိုက်ကြည့်နေကြ၏၊ သူတို့သည် ဘာဖြစ်ကြသနည်း။
70|37|၃၇။ သင်၏ ဝဲယာရှေ့နောက်က အစုလိုက်အစုလိုက်ဝန်းဝိုင်း၍ နေကြ၏။
70|38|၃၈။ ထိုသူမိုက်တို့အနက် လူတိုင်းပင်လျှင် သုခဥယျာဉ်တော်သို့ ဝင်ရလိမ့်မည်ဟု မျှော်လင့်သလော။
70|39|၃၉။ အမှန်ကိုဆိုသော် မဝင်ရချေ၊ ငါသည် သူတို့ကို သူတို့သိသောဝတ္ထုမှ ဖန်ဆင်းတော်မူ၏။
70|40|၄၀၊၄၁။ ငါသည် ထိုသူတို့ကို သူတို့ထက်သာသောသူများဖြင့် အစားထိုးနိုင်တော်မူကြောင်းကို ငါသည် နေထွက်ရာအရပ်များနှင့် နေဝင်ရာအရပ်များ၏ အရှင်သခင်အား တိုင်တည်၍ မိန့်တော်မူ၏၊ ငါ့ဆီမှ ပြေး၍ မလွတ်နိုင်ချေ။
70|41|၄၀၊၄၁။ ငါသည် ထိုသူတို့ကို သူတို့ထက်သာသောသူများဖြင့် အစားထိုးနိုင်တော်မူကြောင်းကို ငါသည် နေထွက်ရာအရပ်များနှင့် နေဝင်ရာအရပ်များ၏ အရှင်သခင်အား တိုင်တည်၍ မိန့်တော်မူ၏၊ ငါ့ဆီမှ ပြေး၍ မလွတ်နိုင်ချေ။
70|42|၄၂။ ထို့ကြောင့်သူတို့သည် ကတိထားတော်မူသောနေ့တိုင်အောင် သူတို့တီးတိုးစကားပြောစေကုန်၊ ကစားစေကုန်။
70|43|၄၃။ ထိုနေ့တော်ကြီး၌ ထိုသူတို့သည် တစ်စုံတစ်ခုသောပန်းတိုင်သို့ လျှင်မြန်စွာရောက်အောင်ပြေးသကဲ့သို့ သချႋုင်း များမှ ပြေးထွက်လာကြလိမ့်မည်။
70|44|၄၄။ ထိုနေ့တော်ကြီး၌ ထိုသူတို့သည် မျက်နှာအောက်စိုက်ခေါင်းငိုက်စိုက်နေကြလျက် ဂုဏ်အသရေပျက်ခြင်းတရားကထိုသူတို့ကို မိန်းမောတွေဝေစေလိမ့်မည်ဖြစ်၏၊ သူတို့အား ကတိထားတော်မူသောနေ့တော်ကြီးကား ယင်းသို့ဖြစ်၏။
71|1|၁။ ငါသည် တမန်တော်နူဟိုအား အေ-နူဟို၊ သင်သည် မိမိအမျိုးသားတို့အား ပြင်းပြခက်ထန်သောအပြစ်ဒဏ် မရောက်လာမီ သတိပေးဆုံးမလော့ဟု မိန့်တော်မူ၍ သူ၏ အမျိုးသားတို့ထံ စေလွှတ်တော်မူ၏။
71|2|၂။ သူသည် ဤသို့ဟောကြား၏၊ အေ-အချင်းတို့၊ ငါသည် သင်တို့အား သတိပေးသူရိုးရိုးသာဖြစ်၏။
71|3|၃။ သင်တို့သည် အလ္လာဟ်အရှင်မြတ်အား ခဝပ်ကိုးကွယ်ကြလော့၊ ငါ့စကားနားထောင်ကြလော့။
71|4|၄။ သို့မှသာလျှင် အရှင်မြတ်သည် သင်တို့၏အပြစ်များအနက် အချို့ကို ခွင့်လွှတ်တော်မူမည်၊ သင်တို့ကို သတ်မှတ် ထားတော်မူသောကာလတိုင်အောင် ရက်ချိန်းပေးတော်မူမည်၊ အလ္လာဟ်အရှင်မြတ်ချိန်းထားတော်မူသောအချိန် ကာလကျရောက်လာသောအခါ ထိုအချိန်ကို မရွှေ့ဆိုင်းနိုင်ချေ၊ သင်တို့သည် သိကြလျှင် တော်လေစွ။
71|5|၅။ သူသည် ငါ့အား တင်လျှောက်သည်မှာ အို-အကျွနု်ပ်၏ အရှင်သခင်၊ အကျွနု်ပ်သည် မိမိအမျိုးသားတို့အား နေ့ညမပြတ်ဖိတ်ခေါ်ပါ၏။
71|6|၆။ သို့သော် အကျွနု်ပ်၏ ခေါ်ခြင်းသည် သူတို့၏ မုန်းတီးမှုကိုသာ များပြားစေပါ၏။
71|7|၇။ ထို့အပြင် အရှင်သည် သူတို့၏အပြစ်များကို လွှတ်တော်မူစိမ့်သောငှာ အကျွနု်ပ် သူတို့အား ခေါ်သည့်အခါတိုင်း သူတို့သည် မိမိတို့နားများကို လက်ချောင်းများသွင်းကြပါ၏၊ မိမိတို့တစ်ကိုယ်လုံးကို မိမိအဝတ်များနှင့် ဖုံးကွယ်ထားကြပါ၏၊ တရားတော်ကို ဆက်လက်ငြင်းပယ်လျက် မာနထောင်လွှားကြပါ၏။
71|8|၈။ ထို့ကြောင့်အကျွနု်ပ်သည် သူတို့ကို ကြီးသောအသံဖြင့် ခေါ်ငင်ပါ၏။
71|9|၉။ ထို့အပြင်အကျွနု်ပ်သည် သူတို့အး လူသိရှင်ကြား တရားဓမ္မဟောပြောပါ၏၊ တိတ်တိတ်တိုးတိုးလည်း တိုက်တွန်း သွေးဆောင်ပါ၏။
71|10|၁၀။ ထိုသူတို့ကို အကျွနု်ပ်ဟောဆိုဆုံးမသည်မှာ အို-အချင်းတို့၊ သင်တို့သည် မိမိတို့အရှင်သခင်ထံ အပြစ်လွှတ်ဆုတောင်းကြလော့၊ မှတ်သားလော့၊ အရှင်မြတ်သည် အဖန်တလဲလဲအပြစ်လွှတ်တော်မူ၏။
71|11|၁၁။ သင်တို့ထံသို့ အရှင်မြတ်သည် မိုးကောင်းစွာရွာသွန်းစေတော်မူလိမ့်မည်။
71|12|၁၂။ အလ္လာဟ်အရှင်မြတ်သည် သင်တို့အား စီးပွားဥစ္စာ၊ သားသမီးတို့နှင့် ချီးမြှင့်တော်မူမည်၊ သင်တို့အား ဥယျာဉ် များနှင့် မြစ်ချောင်းများပေးသနားတော်မူမည်။
71|13|၁၃။ သင်တို့သည် အလ္လာဟ်အရှင်မြတ်အထံတော်မှ ဂုဏ်ကျက်သရေမမျှော်လင့်ကြချေ၊ သင်တို့ဘာရောဂါဖြစ်ကြ သနည်း။
71|14|၁၄။ မုချဧကန်အရှင်မြတ်သည် သင်တို့အား အနည်းနည်းအဖုံဖုံ အဆင့်ဆင့်ခွဲခြား၍ ဖန်ဆင်းတော်မူ၏။
71|15|၁၅။ အလ္လာဟ်အရှင်မြတ်သည် ကောင်းကင်ဘုံ ခုနစ်ထပ်ကို တညီတညွတ်တည်းဖန်ဆင်းတော်မူသည်ကို သင်တို့ မမြင်ကြသလော။
71|16|၁၆။ ထိုအာကာသကောင်းကင်တွင် လကို အလင်းရောင်ဖြစ်စေတော်မူ၍ နေကိုလည်း မီးအိမ်ကြီးဖြစ်စေတော်မူ၏။
71|17|၁၇။ ထို့အပြင်အရှင်မြတ်သည် သင်တို့ကို မြေကြီးမှ ဖန်ဆင်းတော်မူ၍ တဖြည်းဖြည်းကြီးပြင်းလာစေတော်မူ၏။
71|18|၁၈။ ထို့နောက်သင်တို့ကို မြေကြီးထဲသို့ ပြန်ဝင်စေတော်မူ၏၊ တဖန်သင်တို့ကို မြေကြီးမှ ပြန်ထုတ်တော်မူလိမ့်မည်။
71|19|၁၉။ ထို့အပြင်အလ္လာဟ်အရှင်မြတ်သည် သင်တို့အဖို့အရာ မဟာပထဝီမြေကြီးကို ကျယ်စွာခင်းကျင်းထားတော်မူ၏။
71|20|၂၀။ ယင်းသို့ ဖန်ဆင်းတော် မူသည်မှာ ကမ္ဘာ မြေမျက်နှာပေါ်၌ ကျယဝ် န်း သောလမ်းမတော်အားဖြင့် သင်တို့ သွားလာရန် အလို့ငှာဖြစ်၏။
71|21|၂၁။ တမန်တော်နူဟိုတင်လျှောက်သည်မှာ အို-အကျွနု်ပ်၏အရှင်သခင်၊ ထိုမသူတော်တို့သည် အကျွနု်ပ်ကို နား မထောင်ကြပါ၊ သူ၏ စည်းစိမ်ဥစ္စာသားသမီးအခြွေအရံများသည် သူ့အား ပျက်စီးခြင်းမှတပါး ဘာကိုမျှ မများစေသောဥစ္စာရှင်နောက်ကိုသာ သူတို့လိုက်ကြပါသည်။
71|22|၂၂။ ထိုသူတို့သည် အလွန်ကြီးသောအကြံအစည်ကို ကြံကြပါ၏။
71|23|၂၃။ ထို့အပြင် သူတို့ပြောဆိုကြသည်မှာ အဆွေတို့၊ သင်တို့သည် မိမိတို့ဘုရားများကို မစွန့်ကြလင့်၊ ဝဒ်၊ စူဝါး၊ ယဇူ၊ ယဆွက်၊ နမာရ်တို့ကို မပစ်ကြလင့်။
71|24|၂၄။ စင်စစ်အားဖြင့် ထိုသူတို့သည် များစွာသော လူသားတို့အား လမ်းမှားသို့ ပို့ဆောင်ပါပြီ၊ အရှင်သည် ဒုစရိုကကောင်များအား မတရားမှုမှတပါး အခြားအရာများတွင် တိုးပွားစေတော်မူသည်မဟုတ်ပါ။
71|25|၂၅။ သူတို့သည် မိမိတို့အပြစ်များကြောင့် ရေတွင် နစ်မြုပ်သေဆုံးကြရ၏၊ ထို့နောက်အဝီစငရဲသို့ လားကြရ၏၊ ၄င်းအပြင်ထိုသူတို့သည် မိမိတို့မှာ အလ္လာဟ်အရှင်မြတ်အစား အခြားကူညီသူများမရှိကြောင်းသိကြရ၏။
71|26|၂၆။ တဖန် တမန်တော်နူဟိုတင်လျှောက်သည်မှာ အို-အကျွနု်ပ်၏ အရှင်သခင်၊ ကမ္ဘာကြီးပေါ်တွင် အယူမှားသူ တစ်ယောက်ကိုမှ ချန်ထားတော်မမူပါလင့်။
71|27|၂၇။ အရှင်သည် ထိုသူတို့ကို ချန်ထားတော်မူပါလျှင် သူတို့သည် အရှင်၏ ကျေးတော်မျိုး ကျွန်တော်မျိုးတို့အား လမ်းမှားကို ပြပါလိမ့်မည်၊ သူတို့သည် ဆိုးသွမ်းယုတ်မာ၍ ကျေးဇူးကန်းသူများမှတပါး အခြားသားမြေးတို့ကို ဖွားမြင်မည်မဟုတ်ပါ။
71|28|၂၈။ အို-အကျွနု်ပ်၏အရှင်သခင်၊ အကျွနု်ပ်၏ မိဘနှစ်ပါး၊ အကျွနု်ပ်၏အိမ်သို့ ဝင်လာသူယုံကြည်သူတို့၊ ယုံကြည်သူ ယောကျာ်းမိန်းမအပေါင်းတို့အား အပြစ်လွှတ်တော်မူပါ၊ သို့သော် မတရားမှု ကျူးလွန်သည့်သူတို့အား ပျက်စီးခြင်း မှတပါး အခြားတစ်စုံတစ်ခုမှ ပေးသနားတော်မမူပါလင့်။
72|1|၁။ အို- တမန်တော်၊ ဟောပြောလော့၊ အကျွနု်ပ်ထံသို့ ဗျာဒိတ်တော်လာသည်မှာ ဂျင်နတ်သားအသင်း တစ်သင်းသည် တရားတော်ကို ကြားနာကြ၏၊ ယင်းသို့ကြားနာပြီးလျှင် ထိုနတ်သားတို့သည် ဤသို့ဆိုကြ၏၊ ထိုကျမ်းတော်သည် အလွန်နက်နဲ အံ့ဖွယ်သော ကုရ်အာန်ကျမ်းမြတ်ဖြစ်၏။
72|2|၂။ ထိုကျမ်းတော်သည် ဖြောင့်မတ်မှန်ကန်သောလမ်း ကို ပြ၏၊ ငါတို့သည် တရားတော်ကို ယုံကြည်ကြပြီ၊ ငါတို့သည်ငါတို့၏ အရှင်သခင်နှင့် မည်သည်ကိုမှ တန်းတူထားကြမည် မဟုတ်။
72|3|၃။ ငါတို့၏ အရှင်သခင်သည် အနန္တ တန်ခိုးအာနုဘော်တော်နှင့် ပြည့်စုံတော်မူ၏၊ အရှင်မြတ်သည် သားမယားရှိခြင်း အညစ်အကြေးမှ ကင်းစင်တော်မူ၏။
72|4|၄။ ငါတို့အထဲမှ အသိအလိမ္မာကင်းမဲ့လှသောသူသည် အလ္လာဟ်အရှင်မြတ်နှင့် စပ်လျဉ်း၍ အလွန်ကြီးမားသောမုသားကို ပြောဆိုလေ့ရှိ၏။
72|5|၅။ သို့သော်လူသားနှင့် နတ်သားတို့သည် အလ္လာဟ်အရှင်မြတ်နှင့် စပ်လျဉ်း၍ မုသားစကားမဆိုဟု ငါတို့တွေးထင်မိကြ၏။
72|6|၆။ စင်စစ်အားဖြင့် လူသားတို့အနက် အချို့တို့သည် ဂျင်နတ်သားအချို့တို့တွင် ခိုလှုံကြ၏၊ သို့သော်ထိုနတ်သားတို့သည် ထိုလူသားတို့၏ ထောင်ထားခြားနားခြင်းကို များပြားစေ၏။
72|7|၇။ ထို့အပြင် ထိုဂျင်နတ်သားတို့သည် သင်တို့ထင်မှတ်သကဲ့သို့ အလ္လာဟ်အရှင်မြတ်သည် သေသူကို ပြန်ရှင်စေမည်မဟုတ်ဟု ထင်မှတ်ကြ၏။
72|8|၈။ ထို့အပြင် ကုရ်အာန်ကျမ်းမြတ်ကို ကြားနာဖူးသော နတ်သားတို့ပြောဆိုကြသည်မှာ ငါတို့သည် အထက်ကောင်း ကင်ဘုံကို ရှာကြ၏၊ သို့သော်ထိုကောင်းကင်ကို ခက်ထန်ကြမ်းကြုတ်သောအစောင့်အရှောက်နှင့်တကွ ရဲရဲညီး သော မီးလက်နက်ဥက္ကာတို့ဖြင့် ပြည့်နှက်နေသည်ကို ငါတို့တွေ့မြင်ခဲ့ရ၏။
72|9|၉။ ငါတို့သည် ကောင်းကင်သတင်းကို ပုံးကွယ် ချောင်းမြောင်းနားထောင်လေ့ရှိကြ၏၊ သို့သော်ယခုမူကား ယင်းကဲ့သို့ နားထောင်ရန် ကောင်းကင်သို့ ချဉ်းကပ်လာသူတို့သည် လမ်းတွင် ပုံးစောင့်နေသောကြယ်ဥက္ကာ လက်နက်နှင့်သာတွေ့ကြံုကြရ၏။
72|10|၁၀။ ထို့ကြောင့်ငါတို့သည် ကမ္ဘာမြေပေါ်တွင် မှီတင်းနေထိုင်သော သူတို့အပေါ်၌ ဘေးဆိုးကို စီရင်ထားသလော၊ သို့မဟုတ် သူတို့၏အရှင်သခင်သည် သူတို့အပေါ်၌ လမ်းညွှန်ရန် ကြံစည်တော်မူသလောကို နားမလည်ကြချေ။
72|11|၁၁။ ငါတို့အထဲတွင် အချို့တို့သည် ဖြောင့်မတ်မှန်ကန်သောလမ်းကို လိုက်ကြ၏၊ အချို့မှာမူကား လမ်းကောက်ကို လိုက်ကြ၏၊ ငါတို့သည် အမျိုးမျိုးအဖုံဖုံကွဲပြားသည့်လမ်းများကို လိုက်ကြ၏။
72|12|၁၂။ ကမ္ဘာ တစ်ခွင် မြေအပြင်တွင် အလ္လာဟ်အရှင်မြတ်အထံတော်မှ ငါတို့မလွှတ်နိုင်ကြောင်းကို ငါတို့ သိကြ၏။ထိုအပြင် ငါတို့သည် တောင်မြောက်လေးပါးပြေးလွှားခြင်းအားဖြင့် အရှင်မြတ်၏ လက်တော်မှ မလွတ်နိုင်ချေ။
72|13|၁၃။ ငါတို့သည် လမ်းပြကျမ်းတော်ကို ကြားရသောအခါ တရားတော်ကို ယုံကြည်ကြ၏၊ အကြင်သူသည် မိမိအရှင် သခင်ကို ယုံကြည်အံ့၊ ထိုသူသည် ဆုံးရှုံးမှုကိုသော်လည်းကောင်း၊ ညှင်းပန်းနှိပ်စက်ခြင်းကိုသော်လည်းကောင်း၊ မကြောက်ရွံ့ချေ။
72|14|၁၄။ ငါတို့အထဲတွင် အချို့မှာ အလ္လာဟ်အရှင်မြတ်အား ကျိုးနွံရိုသေကြ၏၊ အချို့မှာမူကား မတရားသူဖြစ်ကြ၏၊ အမှန်မှာ အကြင်သူတို့သည် အရှင်မြတ်ကို ယုံကြည်ကျိုးနွံကြအံ့၊ ထိုသူတို့သည် လမ်းမှန်ကို လှိုက်လှိုက်လှဲလှဲ ယူကြသူများဖြစ်ကြ၏။
72|15|၁၅။ သို့သော် အကြင်သူတို့သည် မတရားပြုကြအံ့၊ ထိုသူတို့သည် ငရဲမီး၏ ထင်းသာ ဖြစ်ကြ၏။
72|16|၁၆။ ထိုသာသနာပလူတို့သည် လမ်းမှန်ကို လိုက်ကြလျှင် ငါသည် သူတို့အား မြောက်များစွာသောသောက်ရေကို ပေးသနာေးတာ်မူလိမ့်မည်။
72|17|၁၇။ ငါသည် သူတို့အား ရေပေါများခြင်းနှင့် စုံစမ်းတော်မူလတံ့၊ အကြင်သူသည် မိမိအရှင်သခင်အား အာရုံမပြုအံ့၊အရှင်မြတ်သည် ထိုသူအား အမြဲကြီးမားလာသောအပြစ်ဒဏ်အတွင်းသို့ သွင်းတော်မူမည်။
72|18|၁၈။ ဝတ်ပြုရာနေရာများသည် အလ္လာဟ်အရှင်မြတ်အား ဝတ်ပြုဖို့သာလျှင်ဖြစ်၏။ ထို့ကြောင့်အလ္လာဟ်အရှင်မြတ်နှင့် ပူးတွဲ၍ မည်သည့်တစ်စုံတစ်ရာကိုမျှ ဝတ်မပြုကြလင့်။
72|19|၁၉။ အလ္လာဟ်အရှင်မြတ်၏ ကျေးကျွန်တမန်တော်သည် အရှင်မြတ်အား ဝတ်ပြုရန် ရပ်သောအခါ သူတို့သည် တမန်တော်မွန်းလုနီးမျှ အမြောက်အများဝိုင်းဝန်းကြ၏။
72|20|၂၀။ အို-တမန်တော်၊ ဟောပြောလော့၊ ငါသည် အလ္လာဟ်အရှင်မြတ်အားသာလျှင် ဝတ်ပြု၏၊ ငါသည် အရှင်မြတ်နှင့်ဘုရားတုများကို တွဲဖက်ခြင်းမပြုချေ။
72|21|၂၁။ အို-တမန်တော်၊ ဟောပြောလော့၊ သင်တို့အား ဘေးဥပါဒ်ပြုခြင်းကိုသော်လည်းကောင်း၊ ကောင်းကြီးပေးခြင်းကို သော်လည်းကောင်း၊ ပြုစွမ်းနိုင်သည့်တန်ခိုးအာဏာ ငါ၌မရှိချေ။
72|22|၂၂။ အို-တမန်တော်၊ ဟောပြောလော့၊ ငါ့ကို မည်သူမျှ အလ္လာဟ်အရှင်မြတ်မှ မကာကွယ်နိုင်ချေ၊ ငါသည် အရှင်မြတ်မှတပါး အခြားခိုလှုံရာကို မတွေ့နိုင်ချေ။
72|23|၂၃။ သို့ရာတွင် ငါ၏ဝတ္တရားမှာမူကား အလ္လာဟ်အရှင်ထံမှ သစ္စာတရားတော်နှင့် ဗျာဒိတ်တော်တို့ကို ဟောပြော ကြေငြာရန်သာဖြစ်၏၊ အကြင်သူသည် အလ္လာဟ်အရှင်မြတ်နှင့် အရှင်မြတ်၏ တမန်တော်ကို နားမထောင် ဆန့်ကျင်အံ့၊ ထိုသူသည် အဝီစိငရဲသို့ လားရမည်သာတည်း၊ ငရဲတွင် အစဉ်ထာဝရနေရလတံ့။
72|24|၂၄။ နောက်ဆုံးစွန်၌ သူတို့အား ကတိထားတော်မူသောတရားစီရင်တော်မူသည့်နေ့တော်ကြီး၌ မျက်ဝါးထင်ထင် မြင်ရသည့်တိုင်အောင် သူတို့သည် ယုံမှားသံသယရှိကြလိမ့်မည်၊ သို့သော်မည်သည့်အကူအညီသည် ခွန်အား အနည်းဆုံးဖြစ်ကြောင်းတို့ကို သူတို့သိမြင်ကြရလိမ့်မည်။
72|25|၂၅။ အို-တမန်တော်၊ ဟောကြားလော့၊ သင်တို့အား ကတိဗျာဒိတ်ခတ်နှိပ်ထားတော်မူသောအပြစ်ဒဏ်သည် နီးကပ် လာသလော၊ သို့မဟတု ် ငါ၏အရှင်သခင်သည် ထိုအပြစ်ဒဏ်တော်၏ အချိန်ကို ဝေးကွာစွာသတ်မှတ်ထားတော် မူသလောကို ငါမသိနိုင်ချေ။
72|26|၂၆။ မမြင်စွမ်းနိုင်သောအရာများကို အလ္လာဟ်အရှင်မြတ်သာလျှင် သိမြင်တော်မူ၏၊ အလ္လာဟ်အရှင်မြတ်သည် မိမိ၏ လျှို့ဝှက်မှုများကို အဘယ်သူတစ်စုံတစ်ယောက်အားမျှ ဖော်ပြတော်မမူချေ။
72|27|၂၇။ သို့ရာတွင် အရှင်မြတ်သည် မိမိ၏တမန်တော်အား သိသင့်သိထိုက်သောစကားရပ်များကို သိစေတော်မူ၏၊ စင်စစ်မှာ အရှငြ်မတ်သည် တမနေ် တာ်၏ရှေ့နောက်ဝဲယာတွင် ကောင်း ကင်တမန်တော်များကို အစောင့်အရှောက် ချထားတော်မူ၏။
72|28|၂၈။ သို့ချထားတော်မူခြင်းအကြောင်းရင်းကား တမန်တော်များသည် မိမိတို့အရှင်သခင်၏ တရားဗျာဒိတ်တော်များကို အမှန်ပင် ဟောပြောကြေငြာပြီးကြောင်းကို သိစိမ့်သောငှာဖြစ်၏၊ စင်စစ်မှာ အရှင်မြတ်သည် သူတို့၏ပြုကျင့် မှုများကို ဝန်းဝိုင်းထားတော်မူ၏၊ အရာခပ်သိမ်းကုန်တို့ကို အကြွင်းမကျန် အကုန်အစင် စာရင်းတင်ထားတော်မူ၏။
73|1|၁။ အို-ကိုယ်ရုံကို လုံခြံုစွာခြံုနေသောသူ။
73|2|၂။ သင်သည် ညဉ့်အခါ၌ သန်းခေါင်ကျော်ဆွလားသ်ဝတ်ပြုရန် ရပ်လော့၊ သို့သော်တညဉ့်လုံးဝတ်မပြုလင့်။
73|3|၃။ ညဉ့်ဝက်ဖြစ်စေ၊ ၄င်းထက်အချိန်အနည်းငယ်လျော့ယုတ်၍ဖြစ်စေ။
73|4|၄။ သို့မဟုတ် ညဉ့်ဝက်ထက် အချိန်အနည်းငယ်ပို၍ဖြစ်စေ၊ ဆွလားသ်ဝတ်ပြုလျက် ကုရ်အာန်ကျမ်းမြတ်ကို ဌာန်ကရိုဏ်းကျနပီသစွာ နှေးနှေးရွတ်ဖတ်လော့။
73|5|၅။ ငါသည် သင့်အား နက်နဲသောတရားဒေသနာတော်ကို မုချဧကန်ထုတ်ပြန်ချပေးသနားတော်မူလိမ့်မည်။
73|6|၆။ အို-တမန်တော်၊ ညဉ့်အခါထခြင်းသည် စင်စစ်အားဖြင့် စိတ်နှလုံးကို သာ၍ကြည်လင်ထက်မြက်စေ၍ ရွတ်ဖတ် ပြောဆိုခြင်းကိုလည်း အလွန်မှန်ကန်ပီသစေ၏။
73|7|၇။ အမှန်ဆိုသော် သင်သည် နေ့အခါ၌ တာဝန်ဝတ္တရားများပြားလှချေ၏။
73|8|၈။ သို့သော်သင်သည် မိမိ၏အရှင်သခင်၏ နာမတော်ကို သတိရလျက် အရှင်မြတ်အား လုံးလုံးစွဲလမ်း၍ ကိုးကွယ် ဆည်းကပ်လော့။
73|9|၉။ အရှင်မြတ်သည် အရှေ့မျက်နှာစွန်းနှင့် အနောက်မျက်နှာစွန်း၏ အရှင်သခင်ဖြစ်တော်မူ၏၊ အရှင်မြတ်မှတပါး အခြားအရှင်သခင်မရှိချေ၊ သို့ဖြစ်၍ သင်သည် မိမိကို ကာကွယ်စောင့်ရှောက်ဖို့ရာ အရှင်မြတ်အားသာ ရွေးချယ် လော့။
73|10|၁၀။ ထို့အပြင်သင်သည် သူတို့ပြောဆိုသမျှစကားကို သည်းခံပြီးလျှင် သူတို့ထံမှ ကောင်းသောထွက်ခွာခြင်းဖြင့် ထွက်ခွာလော့။
73|11|၁၁။ ထို့အပြင် ငြင်းပယ်သောလောကီစည်းစိမ် ကြွယ်ဝသူတို့အား စီရင်ခြင်းကို ငါ့အား လွှဲလော့၊ သင်သည် သူတို့အား အချိန်အနည်းငယ်ပိုပေးလော့။
73|12|၁၂။ ထိုသူတို့ကို ခတ်ရန် သံခြေချောင်းနှင့် လောင်ကျွမ်းရန် မီးသည် ငါ့အထံတော်၌ရှိကြ၏။
73|13|၁၃။ ထို့အပြင်ခံတွင်းထဲသို့ ထည့်သွင်းစားမျိုလိုက်သောအခါ လည်မျိုတွင် ဆို့ပိတ်နေမည့် အစာအာဟာရနှင့်တကွ အလွန်ပြင်းပြ နာကျင်သည့် အပြစ်ဒဏ်တို့လည်း ရှိကြ၏။
73|14|၁၄။ ကမ္ဘာမြေပြင်တဝှမ်းလုံးနှင့် တောင်ကြီးတောင်ငယ်တို့သည် မငြိမ်မသက်သွက်သွက်ခါ တုန်လှုပ်၍ တောတောင် တို့သည် ပြိုကျဆင်းနေသော သဲလုံးမြူမှုန့်ပုံကဲ့သို့ဖြစ်သောနေ့တော်ကြီး၌ ထိုအပြစ်ဒဏ်ကို ခံကြရလတံ့။
73|15|၁၅။ အို-လူသားတို့၊ အထက်ကျော်ကာလက ဖွာရောမင်းထံသို့ တမန်တော်တစ်ပါး စေလွှတ်တော်မူသကဲ့သို့ သင်တို့ ထံသို့လည်း တမန်တော်တစ်ပါးကို ငါစေလွှတ်တော်မူပြီ၊ သူသည် သင်တို့အပေါ်၌ သက်သေခံရန်ဖြစ်၏။
73|16|၁၆။ သို့သော်ဖွာရောမင်းသည် တမန်တော်ကို တော်လှန်၏၊ ထို့ကြောင့်ငါသည် သူ့ကို ကြောက်ရွံ့ဖွယ်ကောင်းသော ဖမ်းဆီးခြင်းဖြင့် ဖမ်းဆီးတော်မူ၏။
73|17|၁၇။ အို-မိစ္ဆာဒိဋ္ဌိ အပေါင်းတို့၊ သင်တို့သည် မယုံကြည်ကြလျှင် ကလေးသူငယ်များကို ဆံပင်ဖြူဖြစ်စေတော်မူသော နေ့တော်ကြီး၌ သင်တို့သည် မိမိကိုယ်ကို မိမိမည်သို့ ကာကွယ်စောင့်ရှောက်မည်နည်း။
73|18|၁၈။ ထိုနေ့တော်ကြီး အထက်ကောင်းကင် အားလုံး အက်ကွဲပြိုကျလိမ့်မည်၊ အရှင်မြတ်၏ ကတိဗျာဒိတ်စက် အချိန်း အချက်မုချဧကန်ဖြစ်ရမည်သာတည်း။
73|19|၁၉။ စင်စစ်အားဖြင့် ဤအကြောင်းအရာသည် အဆုံးအမတော် တစ်ပါးဖြစ်၏၊ ထို့ကြောင့်ရွေးချင်သူသည် မိမိအရှင် သခင်အထံတော်သို့ သွားရာလမ်းကို ရွေးကောက်စေကြကုန်။
73|20|၂၀။ အို-တမန်တော်၊ သင်၏ အရှင်သခင်သည် သင်နှင့်တကွ သင်၏အနီးအပါးနေသူ သာဝက တစ်စုတို့သည် ညဉ့်၏ သုံးပုံနှစ်ပုံသော် လည်းကောင်း၊ တဝက်သော်လည်းကောင်း၊ သုံးပုံတစ်ပုံသော် လည်းကောင်း၊ ဆွလားသ် ဝတ်ပြုကြသည်ကို သိတော်မူ၏၊ အလ္လာဟ်အရှင်မြတ်သည် ညဉ့်အချိန်နှင့် နေ့အချိန်ကို သတ်မှတ်ပိုင်းခြားတော် မူ၏၊ သင်တို့သည် ဤသတ်မှတ်ချက်ကို ကျနစွာ မရေမတွက်နိုင်ကြောင်းကို အရှင်မြတ်ကောင်းစွာ သိတော်မူ၏၊ အရှင်မြတ်သည် သင်တို့ဘက်သို့ ကောင်း ကြီးမင်္ဂလာတော်နှင့် လှည့်တော်မူ၏၊ ကျမ်းမြတ်ကုရ်အာန်ကို တတ်စွမ်းနိုင်သလောက်သာ လွယ်ကူစွာ ဖတ်ကြလော့၊ ထိုအပြင် သင်တို့အနက် အချို့တို့ကား နာနေသည်ကို လည်းကောင်း၊ အချို့ကား အရှင်မြတ်၏ ကျေးဇူးတော်ကို ရှာမီးရန် မြေပေါ်တွင် အနှံ့အပြားခရီးသွားရှိနေသည်ကိုလည်းကောင်း၊ အချို့လည်း အလ္လာဟ်အရှင်မြတ်၏ စစ်တော်ကို ဆင်နွှဲနေသည်ကိုလည်းကောင်း၊ အရှင်မြတ်ကောင်းစွာသိတော် မူ၏၊ ထို့ကြောင့်သင်တို့သည် ကုရ်အာန်ကျမ်းမြတ်ကို သင်တို့စွမ်းနိုင်သလောက်သာ လွယ်ကူစွာဖတ်ကြလော့၊ ဆွလားသ်ဝတ်ကို ပြုကြလော့၊ ဇကားသ်အလှုကို ပေးကြလော့၊ ထို့အပြင်အလ္လာဟ်အရှင်မြတ်အား ကောင်းမြတ် တင့်တယ်သောကြွေးမြီချေးကြလော့၊ ထို့အပြင်အကြင်ကုသိုလ်ကောင်းမှုကို သင်တို့သည် မိမိတို့ဝိညာဉ်အတွက် တင်ကြိုပို့ထားနှင့်ကြအံ့၊ ထိုကုသိုလ်ကောင်းမှုကို အလ္လာဟ်အရှင်မြတ်အထံတော်တွင် သင်တို့တွေ့ကြံုရမည် သာတည်း၊ ဧကန်အမှန် ဆုတော်မှာ သင်တို့ တင်ကြိုပို့ထားနှင့်သည့် ကုသိုလ်ကောင်းမှုထက် သာလွန်မြင့်မြတ် များပြားလှချေမည်၊ အလ္လာဟ်အရှင်မြတ်၏ အပြစ်လွှတ်တော်မူခြင်းကို ရှာမီးကြလော့၊ အကြောင်းမူကား အလ္လာဟ်အရှင်မြတ်သည် အဖန်တလဲလဲ အပြစ်လွှတ်တော်မူ၏၊ ကောင်းကြီးမင်္ဂလာတော် ပေးသနားတော်မူ၏။
74|1|၁။ အို-ညဉ့်ရုံတော်ကို ခေါင်းမြီးခြံုနေသူ။
74|2|၂။ သင်သည် အိပ်စက်ရာမှ ထ၍ သတိပေးလော့။
74|3|၃။ သင်၏ အရှင်သခင်အား ချီးကျူးတသလော့။
74|4|၄။ သင်၏ ဝတ်ရုံတော်ကို သန့်ရှင်းစေလော့။
74|5|၅။ ညစ်ညူးမှုကို ရှောင်လော့။
74|6|၆။ လောကီစီးပွားမက်ခြင်းကြောင့် မျက်နှာမလိုက်လင့်။
74|7|၇။ သင်၏ အရှင်သခင်၏ မျက်နှာတော်ကို ထောက်၍ သည်းခံလော့။
74|8|၈။ တံပိုးမှုတ်သောအခါ။
74|9|၉။ ထိုနေ့တော်ကြီးသည် အလွန်ပူဆွေးဒုက္ခတွေ့မည့်နေ့ဖြစ်၏။
74|10|၁၀။ မယုံကြည်သူတို့အတွက် သာယာသောနေ့တော်ကြီးမဟုတ်ချေ။
74|11|၁၁။ ငါတကိုယ်တော်တည်း ဖန်ဆင်းတော်မူသောသူကို ငါ့အား လွှဲလော့။
74|12|၁၂။ ငါသည် သူ့အား စီးပွားဥစ္စာအမြောက်အမြားပေးသနားတော်မူ၏။
74|13|၁၃။ သူ၏အနားတွင် အစဉ်အမြဲနေဖို့ရာ သားယောကျာ်းတို့နှင့်လည်း ချီးမြှင့်တော်မူ၏။
74|14|၁၄။ ငါသည် ထိုသူအဖို့အရာ ဤဘဝကို သာယာစေတော်မူ၏။
74|15|၁၅။ သို့ငြားသော်လည်း ထိုသူသည် ငါက ပိုမိုတိုးပေးတော်မူခြင်းကိုသာ လိုလား၏။
74|16|၁၆။ သို့သော် ယင်းသို့မဖြစ်ချေ၊ အမှန်မှာ ထိုသူသည် ငါ၏ တရားတော်ကို ခေါင်းမာစွာနှင့်ဆန့်ကျင်၏။
74|17|၁၇။ ငါသည် သူ့အပေါ်သို့ ကြီးလေးကြောက်မက်ဖွယ်သောဒဏ်ကို တပ်တော်မူမည်။
74|18|၁၈။ အကြောင်းမူကား သူသည် စဉ်းစားသည်၊ ထို့နောက်ကြံစည်သည်။
74|19|၁၉။ သူသည် မည်မျှပင် ကြံစည်အားထုတ်သော်လည်း မိမိကိုယ်ကို မိမိဖျက်ဆီးရာသာတည်း။
74|20|၂၀။ တဖန် သူသည မည်မျှပင်ကြံစည်အားထုတ်သော်လည်း မိမိကိုယ်ကို မိမိဖျက်ဆီးရာသာတည်း။
74|21|၂၁။ ထို့နောက် သူသည် ရှုစား၏။
74|22|၂၂။ ထို့နောက် သူသည် မျက်မှောင်ကုပ်၏၊ စိတ်မနှစ်သက်ကြောင်းပြ၏။
74|23|၂၃။ ထို့နောက် သူသည် မာနထောင်လွှားလျက် လှည့်သွား၏။
74|24|၂၄။ ထို့နောက် သူသည် ဤကျမ်းကား ရှေးအထက်ထက်က ဆင်းသက်လာခဲ့သောမျက်လှည့်အတတ်မှတပါး အခြားဘာမျှမဟုတ်ချေဟု ဆိုကြ၏။
74|25|၂၅။ ဤကျမ်းသည် သေမျိုးတစ်ဦး၏ မိန့်ခွန်းမှတပါး အခြားဘာမျှမဟုတ်ချေဟု ဆိုကြ၏။
74|26|၂၆။ ထို့ကြောင့် ငါသည် သူ့ကို မီးတောက်မီးလျှံထဲသို့ ပစ်ချတော်မူမည်။
74|27|၂၇။ အေ-တမန်တော်၊ ထိုမီးသည် မည်သည့်ဖြစ်သည်ကို သင့်အား မည်သည်က ရှင်းလင်းပြမည်နည်း။
74|28|၂၈။ ထိုမီးသည် ချန်မထား၊ ချမ်းသာမပေး။
74|29|၂၉။ ထိုမီးသည် လူသားကို တွန့်လိမ်စေ၏။
74|30|၃၀။ ထိုမီးအတတ်၌ ငရဲမှုးတစ်ကျိပ်ကိုးယောက်ရှိကြ၏။
74|31|၃၁။ ငါသည် ငရဲမီးမှုးအဖြစ်ဖြင့် ကောင်းကင်တမန်များကိုသာ ခန့်ထားတော်မူ၏၊ ငါသည် မိစ္ဆာဒိဋ္ဌိတို့ကို စုံစမ်း စိမ့်သောငှာ ထိုငရဲမှုများ၏ အရေအတွက်ကို သတ်မှတ်ထားတော်မူ၏၊ အကြောင်းမှာကား ရှေးကျမ်းတော် ကို ရရှိသောအသင်းသားတို့သည် အမြင်မှန်ကို ရရှိစေခြင်းငှာသော်လည်းကောင်း၊ ယုံကြည်သူတို့သည် မိမိတို့ ၏ ယုံကြည်ခြင်း၌ ကြီးမားလာစေခြင်းငှာသော် လည်းကောင်း၊ ရှေးကျမ်းတော်ကို ရရှိသော အသင်းသားတို့နှင့် ယုံကြည်သူတို့သည် ယုံမှားသံသယ မရှိစေခြင်းငှာသော်လည်းကောင်း စိတ်နှစ်ခွ ရောဂါစွဲကပ်သူများနှင့် မိစ္ဆာ ဒိဋ္ဌိတို့က အလ္လာဟ်အရှင်မြတ်သည် ဤဥမပာဥပမေယျအားဖြင့် မည်သည်ကို ရည်ရွယ်တော်မူသနည်းဟု ဆိုကြစေခြင်းငှာသော် လည်းကောင်းဖြစ်၏၊ ယင်းကဲ့သို့အလ္လာဟ်အရှင်မြတ်သည် လမ်းမှားတွင် ထားလိုတော်မူ သောသူကို လမ်းမှားတွင် ထားတော်မူ၏၊ လမ်းမှန်ကို ပြလိုတော်မူသောသူအား လမ်းမှန်ကို ပြတော်မူ၏၊ အေ-တမန်တော်၊ သင်၏အရှင်သခင်၏ ကောင်းကင်ဗိုလ်ခြေတို့ကို အရှင်မြတ်မှတပါး မည်သူမျှမသိချေ၊ ဤကျမ်းတော်သည် လူသား အပေါင်းတို့အား သတိပေးနှိုးဆော်သော ကျမ်းတော်မှ တပါး မည်သည်မှ မဟုတ်ချေ။
74|32|၃၂။ လအားဖြင့်။
74|33|၃၃။ ပျောက်ကွယ်သွားသည့်ညဉ့်အားဖြင့်။
74|34|၃၄။ ထွန်းလင်းတောက်ပသောနံနက်အာရုဏ်အားဖြင့်။
74|35|၃၅။ မှတ်သားကြလော့၊ ဤအရာသည် ကြီးမားထင်ရှားသောလက္ခဏာအံ့ဖွယ်သရဲများအနက် တစ်ပါးဖြစ်၏။
74|36|၃၆။ ထိုလက္ခဏာတော်ကြီးသည် လူသားတို့ကို သတိပေးနှိုးဆော်ဖို့ရာဖြစ်၏။
74|37|၃၇။ သင်တို့အနက် ကြီးပွားတိုးတက်လိုသူကိုလည်းကောင်း၊ ဆုတ်ယုတ်သွားလိုသူကိုလည်းကောင်း၊ သတိပေး နှိုးဆော်ရန် အလို့ငှာဖြစ်ကြ၏။
74|38|၃၈။ အမှန်မှာ ဝိညာဉ်တိုင်းသည် မိမိပြုကျင့်မှုများအတွက် အာမခံပစ္စည်းဖြစ်၏။
74|39|၃၉။ လက်ယာဘက်လက်တော်သားတို့မှတပါး။
74|40|၄၀။ ထိုလက်ယာဘက်လက်တော်သားတို့သည် ဥယျာဉ်တော်များ၌ အချင်းချင်းမေးမြန်းကြလိမ့်မည်။
74|41|၄၁။ အပြစ်ရှိသူများအကြောင်း။
74|42|၄၂။ အချင်းတို့၊ သင်တို့ကို ဤမီးထဲသို့ မည်သည်က ပို့ဆောင်သနည်း။
74|43|၄၃။ ငရဲသားတို့က ဤသို့ပြန်ပြောကြပေလိမ့်မည်၊ အကျွနု်ပ်တို့သည် ဆွလားသ်ဝတ်ပြုသူတို့အထဲမှ မဟုတ်ချေ။
74|44|၄၄။ ထို့အပြင်သူဆင်းရဲတို့အား မကျွေးမွေးခဲ့ချေ။
74|45|၄၅။ သို့သော် အကျွနု်ပ်တို့သည် အကျိုးမရှိသောငြင်းခုံမှုကို ပြုသူများနှင့် ငြင်းခုံခဲ့ကြ၏။
74|46|၄၆။ ထို့အပြင် သူဆင်းရဲတို့အား မကျွေးမွေးခဲ့ချေ။
74|47|၄၇။ သေသည်တိုင်အောင် ယင်းသို့ပြုကျင့်ခဲ့ကြ၏။
74|48|၄၈။ ကြားဝင်တောင်းပန်သူတို့၏ တောင်းပန်ခြင်းသည် သူတို့အတွက် အကျိုးမဖြစ်နိုင်ချေ။
74|49|၄၉။ သို့ပါလျက် သူတို့သည် ယခုအဘယ်ကြောင့် အဆုံးအမတော်မှ လှည့်သွားကြသနည်း။
74|50|၅၀၊၅၁။ ၄င်းတို့ကို ပမာဆိုသော် သူတို့သည် ခြင်္သေ့ထံမှ လွတ်ကင်းအောင် လန့်ဖျပ်ပြေးနေသောမြည်းအလား တိရိစ္ဆာန် များနှင့် တူကြ၏။
74|51|၅၀၊၅၁။ ၄င်းတို့ကို ပမာဆိုသော် သူတို့သည် ခြင်္သေ့ထံမှ လွတ်ကင်းအောင် လန့်ဖျပ်ပြေးနေသောမြည်းအလား တိရိစ္ဆာန် များနှင့် တူကြ၏။
74|52|၅၂။ သူတို့အနက် လူတိုင်းပင် မိမိအား အလ္လာဟ်အရှင်မြတ် ကျမ်းတော်တစ်စောင်ချပေးသနားတော်မူခြင်းကို အမှန်လိုလား၏။
74|53|၅၃။ ဤသို့မဖြစ်နိုင်ချေ၊ သို့သော်သူတို့သည် နောင်တမလွန်ဘဝကို မကြောက်လန့်ကြချေ။
74|54|၅၄။ စင်စစ်အားဖြင့် ဤကုရ်အာန်ကျမ်းမြတ်သည် အဆုံးအမတော်ကြီးဖြစ်၏။
74|55|၅၅။ သို့ဖြစ်၍ တရားတော်ကို အရေးစိုက်လိုသူသည် အရေးစိုက်ကြစေကုန်။
74|56|၅၆။ သို့သော် အလ္လာဟ်အရှင်မြတ် အလိုတော်မရှိပဲ သူတို့သည် အရေးစိုက်ကြမည်မဟုတ်ချေ၊ အရှင်မြတ်သည် ကြောက်မက်ဖွယ်ရာစတည်ရာ စမ်းပေါက်ဖြစ်တော်မူ၏၊ ကောင်းကြီးမင်္ဂလာတော်စရာ စမ်းပေါက်လည်း ဖြစ် တော်မူ၏။
75|1|၁။ ငါသည် ပြန်ရှင်ရသောနေ့တော်ကြီးကို တိုင်တည်တော်မူ၏။
75|2|၂။ မိမိကိုယ်ကို မိမိအပြစ်တင်လေ့ရှိသောစိတ်ကိုလည်း ငါတိုင်တည်တော်မူသည်၊ ဤကျမ်းမြတ်သည် အစစ်အမှန်ဖြစ်၏။
75|3|၃။ အို-တမန်တော်၊ လူသားသည် သူ၏ အရိုးအရေများကို ငါစုပေါင်းတော်မူမည်မဟုတ်ဟု ထင်သလော။
75|4|၄။ ယင်းသို့မထင်ကြလင့်၊ အမှန်ပင် ငါသည် လူသား၏ လက်ချောင်းဖျားများကို နဂိုရ်အတိုင်း ပြန်ဖြစ်စေတော် မူနိုင်၏။
75|5|၅။ သို့သော်လူသားသည် မိမိရှေ့မှောက်ရှိသည်ကိုပင် ငြင်းဆန်လို၏။
75|6|၆။ လူသားက ပြန်ရှင်ရမည့်နေ့တော်ကြီးသည် မည်သည့်အခါဆိုက်ရောက်လာမည်နည်းဟု မေး၏။
75|7|၇။ မျက်စိတွေဝေ ထိုင်းမှိုင်းသွားသောအခါ။
75|8|၈။ လပျောက်ကွယ်သွားသောအခါ။
75|9|၉။ လနှင့်နေ အတူတကွပူးပေါင်းရသောအခါ။
75|10|၁၀။ ထိုနေ့တော်ကြီး၌ ဘယ်နေရာကို ပြေးရမည်နည်း။
75|11|၁၁။ ကြံုရပလေ၊ ခိုလှုံရာမရှိချေဟု ငိုကြွေးလတံ့။
75|12|၁၂။ ထိုနေ့တော်ကြီး၌ သင်၏ အရှင်သခင်သာလျှင် အားထားရာဖြစ်တော်မူ၏။
75|13|၁၃။ ထိုနေ့၌ လူသားသည် မိမိတင်ကြိုပို့ထားနှင့်သောကျင့်မှုများနှင့် မိမိနောက်တွင် ချန်ထားခဲ့သောကျင့်မှုများ၏ အကြောင်းကို ကြားရလိမ့်မည်။
75|14|၁၄၊၁၅။ ထိုမျှမက လူသားသည် မိမိထုချေချက်များကို တင်ပြငြားသော်လည်း သူသည်ပင်လျှင် သူ့အပေါ်မှာ ခိုင်မာသော သက်သေဖြစ်လိမ့်မည်။
75|15|၁၄၊၁၅။ ထိုမျှမက လူသားသည် မိမိထုချေချက်များကို တင်ပြငြားသော်လည်း သူသည်ပင်လျှင် သူ့အပေါ်မှာ ခိုင်မာသော သက်သေဖြစ်လိမ့်မည်။
75|16|၁၆။ အို-တမန်တော်၊ ကုရ်အာန်ဂါထာတော်များကို စီးဖြန်းသောအခါ သင်၏ လျှာကို အလျင်စလိုမလှုပ်လင့်။
75|17|၁၇။ အမှန်မှာ ကုရ်အာန်ဂါထာတော် အလုံးစုံကို စုရုံး၍ ပြဌာန်း ကြေငြာခြင်းမှာ ငါ၏ တာဝန်တော်သာဖြစ်၏။
75|18|၁၈။ ထိုကြောင့် ငါသည် ထိုကျမ်းတော်ကို နားလည်အောင် ရှင်းလင်းဖောြ်ပခြင်းမှာလည်း ငါ၏ တာဝန်တော်သာဖြစ်၏ ။
75|19|၁၉။ ထိုမျှမက ထိုကျမ်းတော်မြတ်ကို နားလည်အောင် ရှင်းလင်းဖော်ပြခြင်းမှာလည်း ငါ၏တာဝန်သာဖြစ်၏။
75|20|၂၀၊၂၁။ အို-လူသားတို့၊ သင်တို့သည် မှားလေစွ၊ ခေတ္တခဏမျှဖြစ်သောဤဘဝကိုသာ မက်မောခင်တွယ်ကြ၏၊ နောင် တမလွန်ဘဝကို ဂရုမပြုစွန့်လွှကြ၏။
75|21|၂၀၊၂၁။ အို-လူသားတို့၊ သင်တို့သည် မှားလေစွ၊ ခေတ္တခဏမျှဖြစ်သောဤဘဝကိုသာ မက်မောခင်တွယ်ကြ၏၊ နောင် တမလွန်ဘဝကို ဂရုမပြုစွန့်လွှကြ၏။
75|22|၂၂၊၂၃။ ထိုနေ့တော်ကြီး၌ အချို့မျက်နှာများသည် ရွှင်လန်းတောက်ပလျက် မိမိတို့၏ အရှင်သခင်အား ဖူးမျော်ကြည့်ရှုလျက် ရှိနေကြလိမ့်မည်။
75|23|၂၂၊၂၃။ ထိုနေ့တော်ကြီး၌ အချို့မျက်နှာများသည် ရွှင်လန်းတောက်ပလျက် မိမိတို့၏ အရှင်သခင်အား ဖူးမျော်ကြည့်ရှုလျက် ရှိနေကြလိမ့်မည်။
75|24|၂၄။ ထို့အပြင် ထိုနေ့တော်ကြီး၌ အခြားမျက်နှာများသည် မရွှင်လန်း၊ ညှိုးနွမ်းလျက် ရှိနေကြလိမ့်မည်။
75|25|၂၅။ သူတို့အပေါ်သို့ ဘေးဆိုးကြီးဆိုက်ရောက်လုနီးဖြစ်ကြောင်းကို သင်တမန်တော်သိရလတံ့။
75|26|၂၆။ သို့သော်လူသား၏ အသက်ဝိညာဉ် လည်မျိုသို့ရောက်သောအခါ။
75|27|၂၇။ သူ့ကို ယခုကယ်နိုင်သည့်မျက်လှည့်ဆရာဘယ်မှာနည်းဟု လူများဆိုကြ၏။
75|28|၂၈။ ထိုအခါသူသည် မိမိလောကနှင့် ခွဲခွာရမည့်အချိန်ကျရောက်လာကြောင်း တပ်ရာသေချာသိ၏။
75|29|၂၉။ ထို့အပြင်နာကျင်ခြင်းဒုက္ခသည် တစ်ခုပြီးတစ်ခု သူ့ကို ဖိစီးနှိပ်စက်၏။
75|30|၃၀။ ထိုနေ့တော်ကြီး၌ သင်၏အရှင်သခင်အထံတော်သို့သာ မောင်းနှင်ခြင်းရှိမည်။
75|31|၃၁။ အကြောင်းမူကား သူသည် မယုံမကိုးစား ဆွလားသ်လည်းမပြုချေ။
75|32|၃၂။ သို့သော် သူသည် ငြင်းပယ်တော်လှန်၏။
75|33|၃၃။ ထို့နောက် သူသည် မိမိသားချင်းများထံသို့ မာန်မာနထောင်လွှားပျော်ရွှင်စွာပြန်သွား၏။
75|34|၃၄။ အို-လူသား၊ အပြစ်ဒဏ်တော်သည် သင်နှင့်နီးကပ်လာပြီ၊ ပိုမိုနီးကပ်လာပြီ။
75|35|၃၅။ တဖန်သာ၍ နီးကပ်လာပြီ၊ သာ၍သာ၍ နီးကပ်လာပြီ။
75|36|၃၆။ သူ့ကို ပေါက်လွှတ်မဲ့စား ထားမည်ဟု လူသားအောက်မေ့သလော။
75|37|၃၇။ စင်စစ်မူကား လူသားသည် ပန်းထွက်လာသောကလကရေကြည်ပေါက်ကလေးမဟုတ်ခဲ့သလော။
75|38|၃၈။ ထိုကလကရေကြည်မှ သွေးခဲဖြစ်လာ၏၊ ထို့နောက်အလ္လာဟ်အရှင်မြတ်သည် သူ့ကို ပုံသဏ္ဍာန်ပေး၍ အဆင်း အင်္ဂါညီညွတ်စွာဖန်ဆင်းတော်မူ၏။
75|39|၃၉။ ထို့နောက် သူမှ အဖိုအမနှစ်မျိုးနှစ်စုံဖန်ဆင်းတော်မူ၏။
75|40|၄၀။ ယင်းကဲ့သို့ ဖန်ဆင်းတော်မူထသောအရှင်မြတ်သည် လူသေကို ပြန်ရှင်စေခြင်းငှာစွမ်းနိုင်သည်မဟုတ်လော။
76|1|၁။ လူသားကို အမှတ်မရသောအချိန်ကာလသည် လူသားအပေါင်းသို့ မရောက်လာဘူးလော။
76|2|၂။ အကယ်စင်စစ်ငါသည် လူသားကို စုံစမ်းဖို့ရာ ပျစ်သောအရည်တစ်စက်မှ ဖန်ဆင်းတော်မူ၏၊ ထို့ကြောင့်သူ့အားကြားခြင်း၊ မြင်ခြင်း၊ အရည်အချင်းတို့ကို ပေးသနားတော်မူ၏။
76|3|၃။ လူသားသည် ငါ၏ကျေးဇူးတော်ကို သိသော်လည်းကောင်း၊ မယုံကြည်သော်လည်းကောင်း၊ ငါသည် သူ့အားလမ်းတော်ကို ပြသတော်မူပြီ။
76|4|၄။ သို့သော် မိစ္ဆာဒိဋ္ဌိတို့အတွက် ငါသည် မီးသံကြိုးမီးလည်ထိပ်နှင့် မီးတောက်မီးလျှံများကို အသင့်စီရင်ထားတော်မူပြီ။
76|5|၅။ သူတော်ကောင်းတို့မူကား ရေသောက်ခွက်မှ မွှေးကြိုင်ပျံ့သင်းသော ပရုပ်ရောနှောပါရှိသော အရည်ကို သောက်ကြရမည်။
76|6|၆။ ထိုရေသည် အလ္လာဟ်အရှင်မြတ်၏ ကျေးတော်မျိုးကျွန်တော်မျိုးတို့သောက်ကြ၍ ရေများစွာပန်းထွက်နေသောစိမ့်စမ်းမှ ဖြစ်သည်။
76|7|၇။ ထိုသူတော်ကောင်းတို့သည် မိမိတို့ ကတိသစ္စာကျိန်တွယ်ခြင်းများကို စောင့်စည်းကြ၏၊ ထို့အပြင်သူတို့သည် ဘေးဒုက္ခအနှံ့အပြားရှိသောနေ့တော်ကြီးကို ကြောက်ရွံ့တုန်လှုပ်ကြ၏။
76|8|၈။ ထိုသူတော်စင်တို့သည် အလ္လာဟ်အရှင်မြတ်ကို ကြည်ညိုလေးမြတ်သောသဘောဖြင့် သူဆင်းရဲမိဘမဲ့နှင့် သုံ့ပန်း တို့ကို ကျွေးမွေးကြ၏။
76|9|၉။ သို့ကျွေးသောအခါ သူတို့ဤသို့ပြောဆိုကြ၏၊ အချင်းတို့၊ အကျွနု်ပ်တို့သည် အလ္လာဟ်အရှင်မြတ်အတွက်ကြောင့်သာ သင်တို့ကို ကျွေးမွေးပါ၏၊ သင်တို့ထံမှ ဆုလာဘ်ပဏ္ဍာကိုသော်လည်းကောင်း၊ ကျေးဇူးကိုသော် လည်းကောင်း မလိုလားပါ။
76|10|၁၀။ အကျွနု်ပ်၏ အရှင်သခင်အထံတော်မှ အမျက်တော်ရှ၍ ကြောက်မက်ဖွယ်ကောင်းသောနေ့တော်ကြီးကိုသာလျှင် အကျွနု်ပ်တို့ဧကန်အမှန်ထိတ်ရွံ့ကြ၏။
76|11|၁၁။ ထို့ကြောင့်အလ္လာဟ်အရှင်မြတ်သည် ထိုသူမြတ်တို့ထံမှ ထိုနေ့တော်ကြီး၏ အပြစ်ဒဏ်ကို တွန်းလှန်ပစ်တော်မူပြီ၊ ထိုအရှင်မြတ်သည် သူတို့အား တောက်ပခြင်းနှင့် ရွှင်လန်းခြင်းကို တွေ့စေတော်မူပြီ။
76|12|၁၂။ ထို့အပြင်သူတို့သည် ခံစားခဲ့ရသော ဝဋ်ဆင်းရဲအပေါင်းတို့ကြောင့် အရှင်မြတ်သည် သူတို့အား ဥယျာဉ်တော်ကြီး ပိုးဖဲအဝတ်တန်ဆာ ဆုလာဘ်တော်များကို ပေးသနားတော်မူပြီ။
76|13|၁၃။ နိဗ္ဗာန်ဥယျာဉ်တော်၌ မြင့်မားသောပလ္လင်တော်များတွင် လဲလျောင်းစံစားလျက် သူတို့သည် နေ၏အပူရှိန်ကို သော်လည်းကောင်း၊ အလွန်အပြင်း အေးမြသောဓာတ်ကိုသော်လည်းကောင်း တွေ့ကြံုကြရမည်မဟုတ်ချေ။
76|14|၁၄။ ထို့အပြင်နိဗ္ဗာဥယျာဉ်တော်တွင် ပေါက်ရောက်လျက်ရှိသောသစ်ပင်များ၏ အရိပ်အာဝါသသည် သူတို့အပေါ် ကျရောက်ဖုံးအုပ်လျက်ရှိကြ၏၊ အသီးအနှံများလည်း အြွပတ်လိုက်အြွပတ်လိုက်ညွှတ်ကိုင်းလျက်ရှိကြ၏။
76|15|၁၅။ ထို့အပြင် ထိုနိဗ္ဗာန်သူနိဗ္ဗာန်သားတို့အား သောက်စရာကို ငွေခွက်နှင့် ဖန်ဖလားတို့ဖြင့် တစ်ဦးမှ တစ်ဦးသို့ လှည့်ပတ်တိုက်ကျွေးလိမ့်မည်။
76|16|၁၆။ ထိ့အု ပြင်ဖန်ကဲသို့ ကြည်လင်တောက်ပြောင်သော ငွေဖလားများတွင်းသို့ သူတို့သည် မိမိတို့ လိုဘအတိုင်း ချိန်တွယ် ထည့်ကြသည်။
76|17|၁၇။ ထို့အပြင်သူတို့သည် ချင်းခြောက်ရေဖက်စပ်ရောနှောသောဇန်ဂျာဘီလ်ကို တိုက်ကျွေးခြင်းခံကြရလိမ့်မည်။
76|18|၁၈။ ထိုချင်းခြောက်ရေကား နိဗ္ဗာန်အတွင်းစီးဆင်းသော(စလ်စဘီလ်)ခေါ် မြစ်ချောင်းမှ ရေဖြစ်၏။
76|19|၁၉။ ထို့အပြင်သူတို့အပါးတွင် ကံေြွကးလုလင်ပျိုတို့သည် အစဉ်ထာဝရနုနယ်ပျိုမျစ်သူများဖြစ်၏၊ သင်တို့သည် သူတို့ကို မြင်လျှင် သူတို့အား ကြဲဖြန့်ထားသောပုလဲဥဟု ထင်ကြလိမ့်မည်။
76|20|၂၀။ သင်သည် ထိုရှုမျှော်ခင်းကို ကြည့်သောအခါ သင်သည် အလွန်မြင့်မြတ်သာယာသောနိုင်ငံတော်ကို မြင်ကြရ လတံ့။
76|21|၂၁။ ထို့အပြင်နိဗ္ဗာန်သားတို့ဆင်ယင်သောအဝတ်တန်ဆာများကား စိန်ရွှေအရောင်ဖြင့် အလွန်ထူထဲသောပိုးထည် များဖြစ်၏၊ သူတို့သည် ငွေအတိပြီးသောလက်ကောက်လက်ကြပ်စသည်တို့ကို ဝတ်ဆင်လိမ့်မည်၊ သူတို့၏ အရှင်သခင်သည် သူတို့၏ ရေငတ်ခြင်းကို သန့်ရှင်းစင်ကြယ်သောသောက်စရာဖြင့် ဖြေတော်မူလိမ့်မည်။
76|22|၂၂။ သူတို့အား မိန့်တော်မူမည်မှာ အို-သူတော်ကောင်းတို့၊ ဤနိဗ္ဗာန်ဘုံသည် သင်တို့အတွက် ဆုတော်ကြီးဖြစ်၏၊ သင်တို့၏ ကြိုးစားမှုကို လက်ခံတော်မူပြီ။
76|23|၂၃။ အို-တမန်တော်၊ ငါသည် သင့်အား ကုရ်အာန်ကျမ်းမြတ်ကို ထုတ်ပြန်ပို့ချပေးသနားတော်မူပြီ။
76|24|၂၄။ ထို့ကြောင့်သင်သည် မြဲမြံသောသည်းခံခြင်းတရားဖြင့် မိမိအရှင်သခင်၏ ဗျာဒိတ်ပညတ်တော်ကို ကျိုးနွံလိုက်နာ လော့၊ သူတို့အနက် အပြစ်ရှိသူကိုလည်းကောင်း၊ အယူမှားသူကိုလည်းကောင်း၊ နားမထောင်လင့်။
76|25|၂၅။ သင်သည် မိမိအရှင်သခင်၏ နာမတော်ကို နံနက်တိုင်း၊ ညနေတိုင်းချီးကျူးတသလော့။
76|26|၂၆။ ထို့အပြင်အရှင်မြတ်အား ညဉ့်ဦးယံ၌ ဆွလားသ်ဝတ်ပြုလော့၊ ထိုညဉ့်မှာပင် အချိန်ကြာမြင့်စွာ အရှင်မြတ်၏ ကျေးဇူးတော်ဂုဏ်တော်များကို ရင့်ကျူးလော့။
76|27|၂၇။ စင်စစ်အားဖြင့် ဤလူများသည် ခေတ္တ ခဏသာဖြစ်သောဤဘဝကို နှစ်သက်မြတ်နိုးကြ၏၊ ပြင်းထန်ကြောက်မက် ဖွယ်နေ့တော်ကြီးကို အရေးမစိုက်မေ့လျော့နေကြ၏။
76|28|၂၈။ ငါသည် ထိုသူတို့ကို ဖန်ဆင်းတော်မူ၏၊ သူတို့၏ ကိုယ်ခန္ဓာကို အင်အားဖြည့်တင်းကြံ့ခိုင်စေတော်မူ၏၊ သို့သော်ငါသည် အလိုတော်ရှိသောအခါ ထိုသူတို့အားလုံးကို ကွပ်မျက်တော်မူပြီးလျှင် သူတို့အစားသူတို့နှင့် တူသောအခြားလူတို့ကို ယူခဲ့နိုင်တော်မူ၏။
76|29|၂၉။ စင်စစ်အားဖြင့် ဤကုရ်အာန်ကျမ်းမြတ်သည် အဆုံးအမကျမ်းတော်မြတ်ဖြစ်၏၊ အလိုရှိသူမည်သူမဆို မိမိအရှင် သခင်အထံတော်သို့ ရောက်ရာလမ်းတော်ကို ယူနိုင်စေရန်ဖြစ်၏။
76|30|၃၀။ သို့သော် သင်တို့သည် အလ္လာဟ်အရှင်မြတ်အလိုတော်မရှိပဲ ထိုလမ်းကို ယူမည်မဟုတ်၊ စင်စစ်အားဖြင့်အလ္လာဟ် အရှင်မြတ်သည် သိတော်မူသောအရှင်၊ သဗ္ဗညုတ ဉာဏ်တော်ရှင်ဖြစ်တော်မူ၏။
76|31|၃၁။ အရှင်မြတ်သည် အလိုတော်ရှိသူအား အရှင်မြတ်၏ ကောင်းကြီးမင်္ဂလာအတွင်းသို့ ဝင်စေတော်မူ၏၊ သို့သော် ဆိုးယုတ်မိုက်မဲသော ဒုစရိုက်ကောင်များအဖို့ မူကား အလွန်ပြင်းပြနာကျင်ဖွယ်သောအပြစ်ဒဏ်တော်ကြီးကို အသင့် စီရင်ထားတော်မူ၏။
77|1|၁။ လေပြင်းလေညှင်းများကို လွှတ်သောကောင်းကင်တမန်များအားဖြင့်လည်းကောင်း။
77|2|၂။ လေပြင်းမုန်တိုင်းများကို လွှတ်သောကောင်းကင်တမန်များအားဖြင့်လည်းကောင်း။
77|3|၃။ မဟာပထဝီမြေကြီး၏ ဟင်းသီးဟင်းရွက်ပင်များကို ပြန်ရှင်စေသောကောင်းကင်တမန်တော်များအားဖြင့် လည်းကောင်း။
77|4|၄။ စပါးလှေ့သည့်လေများကို လွှတ်သောကောင်းကင်တမန်များအားဖြင့်လည်းကောင်း။
77|5|၅၊၆။ အပြစ်လွှတ်တော်မူမည့် အကြောင်း(သို့မဟုတ်) အပြစ်ပေးတော်မူမည့်အကြောင်းကြေငြာသည့်သတိပေးနှိုးဆော် ကျမ်းမြတ်ကို ယူဆောင်လာသောတမန်တော်များအားဖြင့်လည်းကောင်း။
77|6|၅၊၆။ အပြစ်လွှတ်တော်မူမည့် အကြောင်း(သို့မဟုတ်) အပြစ်ပေးတော်မူမည့် အကြောင်းကြေငြာသည့် သတိပေးနှိုးဆော် ကျမ်းမြတ်ကို ယူဆောင်လာသော တမန်တော်များအားဖြင့်လည်းကောင်း။
77|7|၇။ သင်တို့အား ပေးတော်မူသော ကတိသစ္စာတော်သည် မုချဧကန်ပြည့်စုံရမည်သာတည်း။
77|8|၈။ ထို့ကြောင့်ကြယ်များကို ဝင်စေတော်မူသောအခါ။
77|9|၉။ မိုးကောင်းကင်ကို ကွဲအက်ပြိုပျက်စေတော်မူသောအခါ။
77|10|၁၀။ တောင်များကြေမွ၍ အနှံ့အပြားလွင့်စေတော်မူသော အခါ။
77|11|၁၁။ တမန်တော်တို့စုဝေးစေဖို့ရာ သတ်မှတ်ချိန်းချက်ထားတော်မူသော အချိန်ကျရောက်လာသော အခါ။
77|12|၁၂။ အဘယ်နေ့ရက်အတွက် အချိန်ကို ချိန်းချက်ထားတော်မူသနည်း။
77|13|၁၃။ ဆုံးဖြတ်စီရင်တော်မူသောနေ့တော်ကြီးအတွက် ချိန်းထားတော်မူ၏။
77|14|၁၄။ အေ-တမန်တော်၊ ယင်း စီရင်ဆုံးဖြတေ် တာမ် ူသောနေ့တော်ကြီးသည် မည်သည်ဖြစ်သည်ကို သင့်အား အဘယ်သူ ရှင်းလင်းပြောပြမည်နည်း။
77|15|၁၅။ ထိုနေ့တော်ကြီး၌ တရားတော်ကို ငြင်းပယ်သူအားလုံးသည် ပျက်စီးခြင်းမက ပျက်စီးဆုံးရှုံးရမည်သာတည်း။
77|16|၁၆။ ငါသည် ရှေးလူဟောင်းအဆက်ဆက်တို့ကို သုတ်သင်ရှင်းလင်းတော်မူခဲ့ပြီမဟုတ်လော။
77|17|၁၇။ ထို့နောက်နောက်လူများကိုလည်း ရှေးလူတို့နောက်သို့ လိုက်စေတော်မူသည်မဟုတ်လော။
77|18|၁၈။ ငါသည် အပြစ်ရှိသူအပေါင်းတို့ကို ယင်းသို့ကွပ်မျက်စီရင်တော်မူ၏။
77|19|၁၉။ ထိုနေ့တော်ကြီး၌ တရားတော်ကို ငြင်းပယ်သူအားလုံးသည် ပျက်စီးခြင်းမက ပျက်စီးဆုံးရှုံးရမည်သာတည်း။
77|20|၂၀။ အို-လူသားအပေါင်းတို့၊ ငါသည် သင်တို့အား သေးသိမ်ယုတ်ညံ့သောအရည်စက်မှ ဖန်ဆင်းတော်မူသည်မဟုတ် လော။
77|21|၂၁၊၂၂။ ငါသည် ထိုအရည်စက်ကို လုံခြံုခိုင်ခန့်သောနေရာတစ်ခုတွင် သတ်မှတ်ပိုင်းခြားထားတော်မူသောနေ့ရက်အချိန်တိုင်အောင် ထိန်းသိမ်းထားတော်မူ၏။
77|22|၂၁၊၂၂။ ငါသည် ထိုအရည်စက်ကို လုံခြံုခိုင်ခန့်သောနေရာတစ်ခုတွင် သတ်မှတ်ပိုင်းခြားထားတော်မူသောနေ့ရက်အချိန်တိုင်အောင် ထိန်းသိမ်းထားတော်မူ၏။
77|23|၂၃။ ငါသည် ယင်းသို့စီမံခန့်ခွဲတော်မူ၏၊ ငါ၏ စီမံခန့်ခွဲခြင်းသည် အကောင်းဆုံးဖြစ်၏။
77|24|၂၄။ ထိုနေ့တော်ကြီး၌ တရားတော်ကို ငြင်းပယ်သူအားလုံးတို့သည် ပျက်စီးခြင်းမက ပျက်စီးဆုံးရှုံးရမည်သာတည်း။
77|25|၂၅၊၂၆။ ငါသည် ဤကမ္ဘာမြေကြီးကို ရှင်သူ၊သေသူလူသားအားလုံးတို့ကို လက်ခံဖို့ရာ နေရာအဖြစ်ဖြင့် ဖန်ဆင်းထား တော်မူသည်မဟုတ်လော။
77|26|၂၅၊၂၆။ ငါသည် ဤကမ္ဘာမြေကြီးကို ရှင်သူ၊သေသူလူသားအားလုံးတို့ကို လက်ခံဖို့ရာ နေရာအဖြစ်ဖြင့် ဖန်ဆင်းထား တော်မူသည်မဟုတ်လော။
77|27|၂၇။ ငါသည် ကမ္ဘာမြေကြီးပေါ်တွင် မြင့်စွင့်သောတောင်များကို ဖန်ဆင်းတော်မူသည်မဟုတ်လော၊ သင်တို့အား ရေချိုရေကောင်းကို ပေးသနားတော်မူသည်မဟုတ်လော။
77|28|၂၈။ ထိုနေ့တော်ကြီး၌ တရားတော်ကို ငြင်းပယ်သူအားလုံးတို့သည် ပျက်စီးခြင်းမက ပျက်စီးဆုံးရှုံးရမည်သာတည်း။
77|29|၂၉။ သူတို့သည် ဤသို့ပြောဆိုခြင်းကို ခံကြရလတံ့၊ နင်တို့ငြင်းပယ်သောငရဲထဲသို့ ဝင်ကြလော့။
77|30|၃၀။ နင်တို့သည် မီးခိုးတိုင်ကြီးသုံးတိုင်၏ အရိပ်ထဲသို့ ဝင်ကြလော့။
77|31|၃၁။ ထိုမီးခိုးရိပ်သည် မီးတောက်မီးလျှံအရှိန်မှ သက်သာမှုသော်လည်းကောင်း၊ ခိုလှုံရာသော်လည်းကောင်း မဟုတ် ချေ။
77|32|၃၂။ စင်စစ်မှာ ငရဲမီးမှ ခံတပ်လောက်ကြီးသောမီးပွားကြီးများထွက်၏။
77|33|၃၃။ ထိုမီးပေါက်မီးပွင့်များသည် လျင်မြန်စွာသွားနေသောအသွေးအရောင်ဝါသည့်ကုလားအုတ် တိရိစ္ဆာန် တစီတတန်း ကဲ့သို့ ရှိလိမ့်မည်။
77|34|၃၄။ မှတ်ထားလော့၊ ထိုနေ့၌ တရားတော်ကို ငြင်းပယ်သူအားလုံးတို့သည် ပျက်စီးခြင်းမက ပျက်စီးဆုံးရှုံးရမည် သာတည်း။
77|35|၃၅။ ထိုနေ့တော်ကြီး၌ မိစ္ဆာဒိဋ္ဌိအပေါင်းတို့သည် စကားတစ်ခွန်း တပါဒမျှ မဆိုချေ။
77|36|၃၆။ ထိုနေ့တော်ကြီး၌ သူတို့သည် တစုံတရာလျှောက်လဲ ထုချေခွင့်မရချေ။
77|37|၃၇။ ထိုနေ့တော်ကြီး၌ တရားတောသ် ည် ငြင်းပယ်သူအားလုံးတို့သည် ပျက်စီးခြင်းမက ပျက်စီးဆုံးရှုံးရမည်သာတည်း။
77|38|၃၈။ ထိုနေ့ကား စီရင်ဆုံးဖြတ်တော်မူသောနေ့တော်ကြီးဖြစ်၏၊ ထိုနေ့၌ သင်တို့နှင့်တကွ ရှေးလူဟောင်းများကို ငါစုဆောင်းယူခဲ့တော်မူ၏။
77|39|၃၉။ ယခုသင်တို့တွင် ဥပါယ်တမည် အကြံအစည်တစ်စုံတစ်ခုရှိလျှင် ငါ့အား ကြံစည်ကြလော့။
77|40|၄၀။ ထိုနေ့တော်ကြီး၌ တရားတော်ကို ငြင်းပယ်သူအားလုံးတို့သည် ပျက်စီးခြင်းမက ပျက်စီးဆုံးရှုံးရမည်သာတည်း။
77|41|၄၁။ တာဝန်ဝတ္တရားကို ကျေပွန်သူတို့မှာမူကား အေးချမ်းသာယာသောအရိပ်အာဝါသများနှင့် စိမ့်စမ်းချောင်းမြောင်း အလယ်တွင် ခံစားနေကြရ၏။
77|42|၄၂။ ထိုသူတို့သည် မိမိတို့အလိုတိုင်း အသီးအနှံများကို စားသုံးမှီဝဲကြရ၏။
77|43|၄၃။ သူတို့အား ဤသို့မိန့်တော်မူလတံ့၊ အို-ကောင်းကြီး မင်္ဂလာတော်ရသူအပေါင်းတို့၊ ခြိုးခြံစွာကျင့်ခဲ့သောကုသိုလ် ကောင်းမှုကြောင့် ဤနိဗ္ဗာန်တော်တွင် သင်တို့ စိတ်ကျေနပ်အောင် စားကြ၊ သောက်ကြလော့၊ သင်တို့ကို ခုံမင်စွာ လက်ခံတော်မူ၏။
77|44|၄၄။ ငါသည် သူတော်ကောင်းတို့အား ယင်းသို့ဆုလာဘ်ပေးသနားတော်မူ၏။
77|45|၄၅။ ထိုနေ့တော်ကြီး၌ တရားတော်ကို ငြင်းပယ်သူအားလုံးတို့သည် ပျက်စီးခြင်းမက ပျက်စီးဆုံးရှုံးရမည်သာတည်း။
77|46|၄၆။ အို-မသူတော်အပေါင်းတို့၊ သင်တို့သည် ဤလောကီ ဘဝတွင်လည်း အနည်းငယ်စားကြလော့၊ သောက်ကြလော့၊ ပျော်ရွှင်ကြလော့၊ သင်တို့သည် အမှန်ပင် အပြစ်ရှိသူများဖြစ်ကြ၏။
77|47|၄၇။ ထိုနေ့တော်ကြီး၌ တရားတော်ကို ငြင်းပယ်သူအားလုံးတို့သည် ပျက်စီးခြင်းမက ပျက်စီးဆုံးရှုံးရမည်သာတည်း။
77|48|၄၈။ ထိုမိစ္ဆာဒိဋ္ဌိတို့အား ဦးချကြလော့ဟု ဆိုသောအခါ သူတို့ဦးမချချေ။
77|49|၄၉။ ထိုနေ့တော်ကြီး၌ တရားတော်ကို ငြင်းပယ်သူအားလုံးတို့သည် ပျက်စီးခြင်းမက ပျက်စီးဆုံးရှုံးရမည်သာတည်း။
77|50|၅၀။ ဤကုရ်အာန်ကျမ်းမြတ်နောက် မည်သည့်တရားဒေသနာတော်ကို သူတို့ယုံကြည်မည်နည်း။
78|1|၁။ သူတို့သည် အချင်းချင်းမည်သည့်အကြောင်းကို မေးမြန်းကြသနည်း။
78|2|၂။ ၄င်းသည် အလွန်ကြောက်မက်ဖွယ်သော သီတင်းအကြောင်းဖြစ်၏။
78|3|၃။ ထိုသီတင်းကိစ္စ တွင် သူတို့သဘောကွဲလွဲကြ၏။
78|4|၄။ အမှန်မှာ သူတို့သည် သိကြရလတံ့။
78|5|၅။ မချွတ်ဧကန်သူတို့သည် သိကြရလတံ့။
78|6|၆။ ငါသည် ကမ္ဘာမြေကြီးကို ကျယ်ဝန်းစွာ ဖန်ဆင်းထားတော်မူသည်မဟုတ်လော။
78|7|၇။ ထို့အပြင် မြင့်စွင့်သောတောင်ကြီးများကို မြေကတုတ်များသဖွယ် စီရင်ထားတော်မူ၏။
78|8|၈။ ထို့အပြင် လူသားတို့ကို ယောကျာ်း၊ မိန်းမစသည်ဖြင့် အစုံအစုံဖန်ဆင်းတော်မူ၏။
78|9|၉။ ထို့အပြင် သင်တို့၏ အိပ်စက်ခြင်းကို အမောအပန်းဖြေဖို့ရာ နားဖို့ရာ စီမံထားတော်မူ၏။
78|10|၁၀။ ထို့အပြင် ညဉ့်ကို အဖုံးအအုပ်ကဲ့သို့ ပြုလုပ်ထားတော်မူ၏။
78|11|၁၁။ ထို့အပြင် နေ့ကို သင်တို့စားနပ်ရိက္ခာရှာမှီးဖို့ရာ စီရင်ထားတော်မူ၏။
78|12|၁၂။ ထို့အပြင် ငါအရှင်မြတ်သည် သင်တို့အထက်၌ ကောင်းကင်ဘုံ ခုနစ်ထပ်ကို ဖန်ဆင်းထားတော်မူ၏။
78|13|၁၃။ ထို့အပြင် ကောင်းကင်ဘုံ၌ အလွန်တောက်ပစူးရှသောမီးအိမ်ကြီးကို ဖန်ဆင်းထားတော်မူ၏။
78|14|၁၄။ ထို့အပြင် မိုးတိမ်တိုက်မှ မိုးရေကို များစွာရွာသွန်းစေတော်မူ၏။
78|15|၁၅။ ထိုမိုးရေးဖြင့် ကောက်ပဲသီးနှံမြက်သစ်ပင်စသည်တို့ကို ပေါက်ရောက်စေတော်မူရန်ဖြစ်၏။
78|16|၁၆။ ထို့အပြင် ဥယျာဉ်ပန်းမန်စသည်တို့လည်း အထူးစည်ကားလာစေရန်လည်း ဖြစ်၏။
78|17|၁၇။ စင်စစ်အားဖြင့် စီရင်ဆုံးဖြတ်တော်မူသောနေ့တော်ကြီးသည် သတ်မှတ်ထားတော်မူသောအချိန်ကာလဖြစ်၏။
78|18|၁၈။ ထိုနေ့တော်ကြီး၌ တံပိုးမှုတ်လတံ့၊ ထိုအခါ သင်တို့အစုလိုက်အပြံုထွက်လာကြရလတံ့။
78|19|၁၉။ ထို့အပြင် ထိုနေ့တော်ကြီး၌ အာကာသကောင်းကင်သည် ကွဲအက်ပွင့်၍ တံခါးကြီးများကဲ့သို့ဖြစ်ရ၏။
78|20|၂၀။ ထို့အပြင် ထိုနေ့တော်ကြီး၌ တောင်ဟူသမျှတို့သည် လှုပ်ရှားသွားလာရရ တံလျှပ်ပမာဖြစ်ရ၏။
78|21|၂၁။ အမှန်မှာ အဝီစငရဲသည် ပုံးကွယ်စောင့်ဆိုင်းနေ၏။
78|22|၂၂။ ငရဲသည် ထောင်ထားခြားနားသူတို့အတွက် ဗိမာန်ဖြစ်၏။
78|23|၂၃။ ထိုသူတို့သည် ငရဲထဲတွင် ထာဝရနေကြရလိမ့်မည်။
78|24|၂၄၊၂၅။ ထိုသူတို့သည် ငရဲထဲတွင် အေးမြခြင်းရမည်မဟုတ်၊ ပွက်ပွက်ဆူနေသောရေပူနှင့် ကျင်ထုံလာစေသောအအေးထုများမှတပါး အခြားသောက်စရာရမည်မဟုတ်။
78|25|၂၄၊၂၅။ ထိုသူတို့သည် ငရဲထဲတွင် အေးမြခြင်းရမည်မဟုတ်၊ ပွက်ပွက်ဆူနေသောရေပူနှင့် ကျင်ထုံလာစေသောအအေးထုများမှတပါး အခြားသောက်စရာရမည်မဟုတ်။
78|26|၂၆။ သူတို့၏ ဒုစရိုက်မကောင်းမှုများနှင့်လျော်ညီသောဆုလာဘ်ဖြစ်၏။
78|27|၂၇။ အကြောင်းမူကား သူတို့သည် စစ်ကြောစီရင်တော်မူမည်ကို မမျှော်လင့်ခဲ့ချေ။
78|28|၂၈။ သို့သော်သူတို့သည် ငါ၏နှုတ်ကပတ်တော်များကို မုသားဟု ပြင်းစွာငြင်းပယ်ကြ၏။
78|29|၂၉။ ငါသည် ခပ်သိမ်းကုန်သောအရာဟူသမျှတို့ကို စာရင်းစာအုပ်ကြီးတွင် ရေးတင်မှတ်သားထားတော်မူ၏။
78|30|၃၀။ ထို့ကြောင့်နင်တို့သည် မိမိတို့ဆည်းပူးခဲ့သောအကျိုးကို မြည်းကြလော့၊ အပြစ်ဒဏ်များခြင်းမှတပါး မည်သည့်တိုးပွားခြင်းကို နင်တို့အား ငါပေးတော်မမူချေ။
78|31|၃၁။ မှတ်သားကြလော့၊ စင်စစ်အားဖြင့် ငါ၏အမှုတော်ကို ကျေပွန်သူတို့မှာမူကား အောင်မြင်ခြင်းရရှိ၏။
78|32|၃၂။ သူတို့အတွက် ဥယျာဉ်တော်များနှင့် သပြက်ခြံတော်များရှိကြ၏။
78|33|၃၃။ သူတို့နှင့်ပေါင်းသင်းဖို့ရာ နတ်ကညာများရှိကြ၏။
78|34|၃၄။ သူတို့အဖို့အရာ ပြည့်လျှံသောဖလားလည်းအသင့်ရှိ၏။
78|35|၃၅။ သူတို့သည် ဥယျာဉ်တော်များ၌ အကျိုးမရှိသောအပြိန်းအဖျင်းစကားများကို မကြားကြရချေ၊ မုသားစကားကိုလည်း မကြားကြရချေ။
78|36|၃၆။ ဤဆုလာဘ်များကား သင်၏ အရှင်သခင်၏ ကျေးဇူးဆပ်ခြင်းဆုတော်လာဘ်တော်ဖြစ်၏။
78|37|၃၇။ မိုးမြေနှင့် မိုးမြေစပ်ကြားရှိသမျှတို့၏ အရှင်သခင်၊ မဟာကရုဏာတော်အရှင်၊ အရှင်မြတ်အား မည်သူတစ်စုံတစ်ယောက်မျှ စကားပြောဆိုတင်လျှောက်ခြင်းငှာ မစွမ်းနိုင်ချေ။
78|38|၃၈။ ကောင်းကင်တမန်မင်းကြီးနှင့် တကွ ရှိရှိသမျှ ကောင်းကင်တမန်တို့သည် အတန်း ဖွဲ့၍ ရပ်တန့်လျက်နေရသော နေ့တော်ကြီး၌ မဟာကရုဏာတော်အရှင် ခွင့်ပြုတောမူသူမှ တပါး အဘယ်သူ တစ်စုံတစ်ယောက်မျှ လျှောက်ဆိုခွင့် မရှိချေ၊ ခွင့်ရသူသည် မှန်ကန်သောစကားကိုသာ တင်လျှောက်၏။
78|39|၃၉။ ထိုနေ့တော်ကြီးသည် နေ့စစ်နေ့မှန်ဖြစ်၏၊ ထို့ကြောင့်မည်သူမဆို မိမိအရှင်သခင်ကို အားကိုးအားထားပြုလိုလျှင်ပြုလော့။
78|40|၄၀။ စင်စစ်အားဖြင့် ငါသည် သင်တို့အား အလွန်နီးကပ်သောဘေးဒဏ်အကြောင်းကို သတိပေတောမ် ူ၏၊ ထိုနေ့တော်ကြီး၌ လူသားသည် မိမိ တင်ကြိုပို့ထားနှင့်သော မိမိ လက်စွမ်းလက်ရာများကို မျက်ဝါးထင်ထင်မြင် ရလတံ့၊ ထိုအခါမယုံကြည်သူ မိစ္ဆာဒိဋ္ဌိက ယခုအခါအကျွနု်ပ်သည် မြေမှုန့်အတိဖြစ်သွားပါလျှင် တော်လေစွဟု ညည်းညူလတံ့။
79|1|၁။ ဆုံးရှုံးပျက်စီးရာသို့ ဆွဲငင်ယူရသောသူတို့အားဖြင့်လည်းကောင်း။
79|2|၂။ ကြယ်ပျံများအားဖြင့်လည်းကောင်း။
79|3|၃။ ပျံဝဲသွားလာနေရသောကောင်းကင်တမန်တော်များအားဖြင့်လည်းကောင်း။
79|4|၄။ အဆောတလျင် သွားလာနေရသော ကောင်းကင်တမန်များအားဖြင့် လည်းကောင်း။
79|5|၅။ အရေးတော်ကို စီမံအုပ်ချုပ်သူများအားဖြင့်လည်းကောင်း။
79|6|၆၊၇။ တံပိုးကို ပထမအကြိမ်၊ ထို့နောက်ဒုတိယအကြိမ်မှုတ်သောနေ့တော်ကြီး၌။
79|7|၆၊၇။ တံပိုးကို ပထမအကြိမ်၊ ထို့နောက်ဒုတိယအကြိမ်မှုတ်သောနေ့တော်ကြီး၌။
79|8|၈။ ထိုနေ့တော်ကြီး၌ စိတ်နှလုံးတို့သည် ကြောက်ရွံ့ထိတ်လန့်တုန်လှုပ်ကြ၏။
79|9|၉။ ထိုနေ့တော်ကြီး၌ မျက်စိများအောက်စိုက်လျက် ရှိကြ၏။
79|10|၁၀၊၁၁။ ယခုသူတို့ပြောကြသည်၊ အကျွနု်ပ်တို့သည် ဆွေးမြေ့ကြေမွသောအရိုးများဖြစ်ပြီးနောက် နဂိုရ်မူလအတိုင်းအမှန်ပင် ဖြစ်ရဥိးမည်လော။
79|11|၁၀၊၁၁။ ယခုသူတို့ပြောကြသည်၊ အကျွနု်ပ်တို့သည် ဆွေးမြေ့ကြေမွသောအရိုးများဖြစ်ပြီးနောက် နဂိုရ်မူလအတိုင်းအမှန်ပင် ဖြစ်ရဥိးမည်လော။
79|12|၁၂။ သူတို့ဆက်လက်ပြောသည်၊ ယင်းကဲ့သို့ပြန်ရှင်ရခြင်းသည် အကျိုးမရှိသောအမှုဖြစ်၏။
79|13|၁၃။ သို့သော်ဤရှင်ပြန်ထမြောက်ခြင်းသည် ဟစ်သံတသံသာလိုမည်။
79|14|၁၄။ အော်လိုက်သည်နှင့်တပြိုင်နက်သေသူအပေါင်းတို့သည် ပြန်ရှင်လာကြရလတံ့။
79|15|၁၅။ အို-တမန်တော်၊ သင့်ထံသို့ တမန်တော်(မူစာ)၏ ရာဇဝင် ရောက်လာပြီလော။
79|16|၁၆၊၁၇။ သူ့အား သူ၏ အရှင်သခင်သည် မြင့်မြတ်စင်ကြယ်သော(ထိုဝါ)တောင်ကြား၌ ခေါ်တော်မူပြီးလျှင် မိန့်တော် မူသည်မှာ အို-မူစာ၊ သင်သည် ဖွာရောမင်းထံသို့ သွားလော့၊ သူသည် တော်လှန်ခဲ့ပြီ။
79|17|၁၆၊၁၇။ သူ့အား သူ၏ အရှင်သခင်သည် မြင့်မြတ်စင်ကြယ်သော(ထိုဝါ)တောင်ကြား၌ ခေါ်တော်မူပြီးလျှင် မိန့်တော် မူသည်မှာ အို-မူစာ၊ သင်သည် ဖွာရောမင်းထံသို့ သွားလော့၊ သူသည် တော်လှန်ခဲ့ပြီ။
79|18|၁၈။ သင်သည် သူ့အား ဟောပြောရမည်မှာ အို-ဖွာရောမင်း၊ သင်သည် ကောင်းကြီးမင်္ဂလာတွင် ကြီးပွားလိုစိတ် ရှိသလော။
79|19|၁၉။ သို့ပါလျှင် ငါသည် သင့အ် ား သင်၏ အရှငသ် ခင်အထံတော်သို့ လမ်းညွှန်ပြအံ့၊ ထိအု ခါသင်သည် အရှင်မြတ်အား ကြောက်ရွံ့ရိုသေလိမ့်မည်။
79|20|၂၀။ ထိုအခါတမန်တော်မူစာသည် ဖွာရောမင်းအား အလွန်ကြီးကျယ်သောအံ့ဖွယ်ကို ပြလေ၏။
79|21|၂၁။ သို့သော်သူသည် မနာခံငြင်းပယ်သည်။
79|22|၂၂။ ထို့နောက် သူသ် အဆောတလျင်လှည့်သွား၏။
79|23|၂၃၊၂၄။ ထို့နောက်သူသည် မိမိအသင်းသားများကို စုရုံးစေပြီးလျှင် ဤသို့ဟစ်အော်ကြွေးကြော်၏၊ အို-ငါ့အသင်းသားတို့၊ငါသည် သင်တို့၏အမြင့်မြတ်ဆုံးသောအရှင်သခင်ဖြစ်၏။
79|24|၂၃၊၂၄။ ထို့နောက်သူသည် မိမိအသင်းသားများကို စုရုံးစေပြီးလျှင် ဤသို့ဟစ်အော်ကြွေးကြော်၏၊ အို-ငါ့အသင်းသားတို့၊ငါသည် သင်တို့၏အမြင့်မြတ်ဆုံးသောအရှင်သခင်ဖြစ်၏။
79|25|၂၅။ သို့သော်အလ္လာဟ်အရှင်မြတ်သည် ထိုသူအား ဖမ်းဆီးတော်မူ၏၊ ဤဘဝနောင်ဘဝအတွက် စံနမူနာတပါးဖြစ်စေတော်မူ၏။
79|26|၂၆။ စင်စစ်အားဖြင့် ဤဂာဇဝင်၌ ကြောက်ရွံ့သူတို့အတွက် သင်ခန်းစာတစ်ပါးအမှန်ပင်ပါရှိ၏။
79|27|၂၇။ အို-လူသားအပေါင်းတို့၊ သင်တို့ကို ဖန်ဆင်းခြင်းသည် မိုးကောင်းကင်ကို ဖန်ဆင်းခြင်းထက် သာလွန်ခဲယဉ်းသလော၊ အရှင်မြတ်သည် မိုးကောင်းကင်ကို ဖန်ဆင်းတော်မူ၏။
79|28|၂၈။ အရှင်မြတ်သည် ကောင်းကင်၏ မျက်နှာကျက်ကို မြင့်စွင့်စွာတင်မြှောက်ထားတော်မူ၏၊ ကောင်းကင်ကိုကျစ်လျစ်သပ်ရပ်စွာဖန်ဆင်းထားတော်မူ၏။
79|29|၂၉။ ထိုကောင်းကင်၌ ညဉ့်ကို မှောင်မိုက်စေတော်မူ၏၊ နေ့ကို ထွန်းလင်းတောက်ပစေတော်မူ၏။
79|30|၃၀။ ထို့နောက်အရှင်မြတ်သည် ကမ္ဘာမြေကြီးကို ခင်းကျင်းတော်မူ၏။
79|31|၃၁။ ထိုမြေမှ ၄င်း၏ရေနှင့် ၄င်း၏စားကျက်ကို စီရင်တော်မူ၏။
79|32|၃၂။ ထို့အပြင် တောင်များကိုလည်း ခိုင်ခန့်မြဲမြံစေတော်မူ၏။
79|33|၃၃။ ၄င်းအရာများသည် သင်တို့နှင့် သင်တို့၏အခြေလေးချောင်းတိရိစ္ဆာန်တို့အတွက် အစားအစာဖြစ်၏။
79|34|၃၄။ ထို့ကြောင့်အလွန်ကြီးကျယ်ကြောက်မက်ဖွယ်သောအဖြစ်အပျက်ဆိုက်ရောက်လာသောအခါ။
79|35|၃၅။ ထိုနေ့တော်ကြီး၌ လူသားသည် မိမိကြိုးပမ်းမှုများကို အကုန်အစင်အာရုံပြုလတံ့။
79|36|၃၆။ အဝီစိငရဲမီးသည် မြင်သူအတွက် မြင်ရအောင် ထင်ရှားလာလတံ့။
79|37|၃၇၊၃၈၊၃၉။ ထိုအခါအကြင်သူသည် တော်လှန်၍ လောကီစည်းစိမ်ကိုသာ မြတ်နိုးခဲ့အံ့၊ မှတ်သားလော့၊ ငရဲမီးသည် သူ၏ ဗိမာန်ဖြစ်လတံ့။
79|38|၃၇၊၃၈၊၃၉။ ထိုအခါအကြင်သူသည် တော်လှန်၍ လောကီစည်းစိမ်ကိုသာ မြတ်နိုးခဲ့အံ့၊ မှတ်သားလော့၊ ငရဲမီးသည် သူ၏ ဗိမာန်ဖြစ်လတံ့။
79|39|၃၇၊၃၈၊၃၉။ ထိုအခါအကြင်သူသည် တော်လှန်၍ လောကီစည်းစိမ်ကိုသာ မြတ်နိုးခဲ့အံ့၊ မှတ်သားလော့၊ ငရဲမီးသည် သူ၏ ဗိမာန်ဖြစ်လတံ့။
79|40|၄၀၊၄၁။ သို့သော် မိမိအရှင်သခင်ရှေ့တော်ဝယ် ရပ်ရမည်ကို ကြောက်ရွံ့၍ မိမိဝိညာဉ်ကို လောဘဇောမှ ထိန်းသိမ်းသူကား နိဗ္ဗာန်ဥယျာဉ်တော်တွင် စံမြန်းရလတံ့။
79|41|၄၀၊၄၁။ သို့သော် မိမိအရှင်သခင်ရှေ့တော်ဝယ် ရပ်ရမည်ကို ကြောက်ရွံ့၍ မိမိဝိညာဉ်ကို လောဘဇောမှ ထိန်းသိမ်းသူကား နိဗ္ဗာန်ဥယျာဉ်တော်တွင် စံမြန်းရလတံ့။
79|42|၄၂။ အို-တမန်တော်၊ သူတို့သည် သင့်အား အချိန်တော်အကြောင်းကို မေးမြန်းကြ၏၊ နေ့တော်ကြီးသည် မည်သည့်အခါ ဆိုက်ရောက်လာမည်နည်း။
79|43|၄၃။ သူတို့အဘယ်ကြောင့်မေးကြသနည်း၊ ထိုနေ့တော်ကြီးအကြောင်းကို ပြောပြစရာသင့်မှာ မည်သည်ရှိသနည်း။
79|44|၄၄။ သင်၏အရှင်သခင်သာလျှင် ထိုအချိန်သမယကို သိတော်မူ၏။
79|45|၄၅။ သင်သည် ထိုနေ့တော်ကြီးကို ကြောက်ရွံ့သူအတွက် သတိပေးသူသက်သက်မျှသာဖြစ်၏။
79|46|၄၆။ ထိုနေ့တော်ကြီး၌ သူတို့သည် ထိုအချိန်ကို မြင်ရသောအခါ သူတို့သည် လောကဓာတ်၌ တစ်နေ့(သို့မဟုတ်) တစ်မနက်ခန့်မျှသာ နေခဲ့သကဲ့သို့ တွေးထင်ကြလတံ့။
80|1|၁။ သူသည် မျက်နှာသုန်မှုန်လျက် ကျောခိုင်းသွား၏။
80|2|၂။ အကြောင်းမူကား မျက်မမြင်တစ်ဦးသည် သူ့ထံသို့ ဝင်လာသောကြောင့်ဖြစ်၏။
80|3|၃။ အို-တမန်တော်၊ သူသည် တရားတော်ကို ရှာကောင်းရှာသည်ကို သင့်အား မည်သည်က သိစေမည်နည်း။
80|4|၄။ သို့မဟုတ် သူသည် တရားတော်ကို အရေးစိုက်၍ အဆုံးအမတော်သည် သူ့၌ အကျိုးဖြစ်ကောင်းဖြစ်လတံ့။
80|5|၅၊၆။ သို့သော် မိမိကိုယ်ကို မိမိပကတိအားဖြင့် ကုံလုံပြည့်စုံသည်ဟု ထင်မှတ်ထောင်လွှားသူကိုမူ သင်သည် အရေးစိုက်၏။
80|6|၅၊၆။ သို့သော် မိမိကိုယ်ကို မိမိပကတိအားဖြင့် ကုံလုံပြည့်စုံသည်ဟု ထင်မှတ်ထောင်လွှားသူကိုမူ သင်သည် အရေးစိုက်၏။
80|7|၇။ အို-တမန်တော်၊ သူသည် တရားအလင်းရောင်တော်ကို မရသဖြင့် သင့်အပေါ်၌ တစ်စုံတစ်ရာအပြစ်မရှိချေ။
80|8|၈၊၉၊၁၀။ သို့သော် သင့်ထံသို့ တရားအားထုတ်လိုသော ထက်သန်သောစိတ်သဘောနှင့်သော်လည်းကောင်း၊ ကြောက်ရွံ့သောစိတ်သဘောနှင့်သော်လည်းကောင်း၊ လာရောက် သူကိုမူကား သင်အရေးမယူ မျက်နှာလွှဲ၏။
80|9|၈၊၉၊၁၀။ သို့သော် သင့်ထံသို့ တရားအားထုတ်လိုသော ထက်သန်သောစိတ်သဘောနှင့်သော်လည်းကောင်း၊ ကြောက်ရွံ့သောစိတ်သဘောနှင့်သော်လည်းကောင်း၊ လာရောက် သူကိုမူကား သင်အရေးမယူ မျက်နှာလွှဲ၏။
80|10|၈၊၉၊၁၀။ သို့သော် သင့်ထံသို့ တရားအားထုတ်လိုသော ထက်သန်သောစိတ်သဘောနှင့်သော်လည်းကောင်း၊ ကြောက်ရွံ့သောစိတ်သဘောနှင့်သော်လည်းကောင်း၊ လာရောက် သူကိုမူကား သင်အရေးမယူ မျက်နှာလွှဲ၏။
80|11|၁၁။ ယင်းသို့မပြုထိုက်ချေ၊ ဤကုရ်အာန်ကျမ်းမြတ်သည် အဆုံးအမတော်ကြီးဖြစ်၏။
80|12|၁၂။ သို့ဖြစ်၍ မည်သူမဆို ကျမ်းတော်ကို ကြည်ညိုလေးစာလိုလျှင် လေးစားစေကုန်။
80|13|၁၃၊၁၄၊၁၅၊၁၆။ ဤကျမ်းတော်မြတ်ကို မြင့်မြတ်ဖြူစင်ခန့်ညားသောပေရွက်များပေါ်၌ ဂုဏ်ကျက်သရေရှိ၍ တရားခင်မင် သောစာရေးသူတို့ ရေးမှတ်ထားသောကျမ်းမြတ်ဖြစ်၏။
80|14|၁၃၊၁၄၊၁၅၊၁၆။ ဤကျမ်းတော်မြတ်ကို မြင့်မြတ်ဖြူစင်ခန့်ညားသောပေရွက်များပေါ်၌ ဂုဏ်ကျက်သရေရှိ၍ တရားခင်မင် သောစာရေးသူတို့ ရေးမှတ်ထားသောကျမ်းမြတ်ဖြစ်၏။
80|15|၁၃၊၁၄၊၁၅၊၁၆။ ဤကျမ်းတော်မြတ်ကို မြင့်မြတ်ဖြူစင်ခန့်ညားသောပေရွက်များပေါ်၌ ဂုဏ်ကျက်သရေရှိ၍ တရားခင်မင် သောစာရေးသူတို့ ရေးမှတ်ထားသောကျမ်းမြတ်ဖြစ်၏။
80|16|၁၃၊၁၄၊၁၅၊၁၆။ ဤကျမ်းတော်မြတ်ကို မြင့်မြတ်ဖြူစင်ခန့်ညားသောပေရွက်များပေါ်၌ ဂုဏ်ကျက်သရေရှိ၍ တရားခင်မင် သောစာရေးသူတို့ ရေးမှတ်ထားသောကျမ်းမြတ်ဖြစ်၏။
80|17|၁၇။ လူသားသည် မိမိကိုယ်ကို မိမိဖျက်ဆီး၏၊ အလွန်ကျေးဇူးကန်း၏။
80|18|၁၈။ အရှင်မြတ်သည် သူ့ကို မည်သည့်အရာဝတ္ထုမှ ဖန်ဆင်းတော်မူသနည်း။
80|19|၁၉။ သူ့ကို ကလကရေကြည်တစ်ပေါက်မှ ဖန်ဆင်းတော်မူ၏၊ အရှင်မြတ်သည် သူ၏ အသားအရေကိုယ်အင်္ဂါအစိတ်အပိုင်းများကို ညီညွတ်အောင်ဖန်ဆင်းတော်မူ၏။
80|20|၂၀။ ထို့နောက် သူ့အတွက် လမ်းတော်ကို လွယ်ကူစေတော်မူ၏။
80|21|၂၁။ ထို့နောက်သူ့ကို သေစေတော်မူ၍ သချႋုင်းတွင် မြှုထားတော်မူ၏။
80|22|၂၂။ ထို့နောက်အရှင်မြတ်အလိုတော်ရှိသောအခါ သူ့ကို ပြန်ရှင်စေတော်မူမည်။
80|23|၂၃။ အမှန်ကိုဆိုသော် လူသားသည် အရှင်မြတ်၏ ပညတ်တော်ကို မလိုက်နာမကျင့်သုံးချေ။
80|24|၂၄။ သူ့အား သူ၏ အစာအာဟာရကို စဉ်းစားကြည့်ရှုစေကုန်။
80|25|၂၅။ ငါသည် မိုးသီးမိုးပွင့်များအားဖြင့် ရေသွန်ချတော်မူ၏။
80|26|၂၆။ ထို့နောက် ပထဝီမြေကြီးကို အစိတ်စိတ်အမွှာမွှာခွဲတော်မူ၏။
80|27|၂၇။ မြေပေါ်၌ ကောက်ပဲသီးနှံစသည်တို့ကို ပေါက်ရောက်စေတော်မူ၏။
80|28|၂၈။ သပြက်သီးနှင့် ကျွဲနွားတိရိစ္ဆာန်တို့၏ အစာကို ပေါက်စေတော်မူ၏။
80|29|၂၉။ သံလွင်ပင်နှင့် စွန်ပလွံပင်များကို ပေါက်ရောက်စေတော်မူ၏။
80|30|၃၀။ ဥယျာဉ်ပန်းမာန်တို့ကို စိမ်းစိမ်းစိုစိုဖန်ဆင်းတော်မူ၏။
80|31|၃၁။ သီးမျိုးဥမျိုးတို့နှင့်တကွ မြက်သစ်ပင်အမျိုးမျိုးတို့ကို ပေါက်စေတော်မူ၏။
80|32|၃၂။ သင်တို့နှင့် သင်တို့၏ တိရိစ္ဆာန်တို့အတွက် အစာအာဟာရဖြစ်၏။
80|33|၃၃။ သို့သော် တံပိုးအသံကြီးထွက်ပေါ်လာသောအခါ။
80|34|၃၄၊၃၅၊၃၆။ လူသားသည် မိမိညီရင်းအစ်ကိုတို့၊ မိဘတို့၊ သားမယားတို့ထံမှ ထွက်ပြေးသောနေ့တော်ကြီး၌။
80|35|၃၄၊၃၅၊၃၆။ လူသားသည် မိမိညီရင်းအစ်ကိုတို့၊ မိဘတို့၊ သားမယားတို့ထံမှ ထွက်ပြေးသောနေ့တော်ကြီး၌။
80|36|၃၄၊၃၅၊၃၆။ လူသားသည် မိမိညီရင်းအစ်ကိုတို့၊ မိဘတို့၊ သားမယားတို့ထံမှ ထွက်ပြေးသောနေ့တော်ကြီး၌။
80|37|၃၇။ ထိုနေ့တော်ကြီး၌ လူသားတိုင်းပင် မိမိစိုးရိမ်ကြောင့်ကြဖွယ်အရေးကိစ္စရှိသဖြင့် သူတပါးကို အရေးမစိုက်နိုင်ချေ။
80|38|၃၈၊၃၉။ ထိုနေ့တော်ကြီး၌ အချို့သောမျက်နှာများသည် မိုးသောက်အာရုဏ်ကဲ့သို့ လင်းဝင်းတောက်ပလျက် ရယ်မောပျော်ရွှင်ကြရလတံ့။
80|39|၃၈၊၃၉။ ထိုနေ့တော်ကြီး၌ အချို့သောမျက်နှာများသည် မိုးသောက်အာရုဏ်ကဲ့သို့ လင်းဝင်းတောက်ပလျက် ရယ်မောပျော်ရွှင်ကြရလတံ့။
80|40|၄၀။ ထိုနေ့တော်ကြီး၌ အချို့သောမျက်နှာဖုံးများမှာမူကား မြူဖုံလိမ်းကျံလျက် ရှိကြလတံ့။
80|41|၄၁။ ထိုမျက်နှာများကို မှောင်မိုက်ဖုံးအုပ်လျက်ရှိလတံ့။
80|42|၄၂။ စင်စစ်အားဖြင့် ထိုသူများသည် မယုံကြည်သူများ၊ သူယုတ်မာများဖြစ်ကြ၏။
81|1|၁။ တောက်ပထွန်းလင်းသောနေကို ဖျက်ဆီးရုပ်သိမ်းသောအခါ၌လည်းကောင်း။
81|2|၂။ ကြယ်နက္ခတ်တာရာအလုံးတို့ ကြွေကျသောအခါ၌လည်းကောင်း။
81|3|၃။ တောတောင်များကို ဖယ်ရှားသောအခါ၌လည်းကောင်း။
81|4|၄။ ကိုယ်ဝန်ရင့်သောကုလားအုတ်မများကို ပစ်ထားသောအခါ၌လည်းကောင်း။
81|5|၅။ လူနေထိုင်သည့်အရပ်ဒေသများတွင် တောတိရိစ္ဆာန်တို့ကို စုရုံးထားသောအခါ၌လည်းကောင်း။
81|6|၆။ သမုဒ္ဒရာပင်လယ်များဝေသောအခါ၌လည်းကောင်း။
81|7|၇။ အသက်ဝိညာဉ်များကို ပြန်၍ စုဆောင်းထားသောအခါ၌လည်းကောင်း။
81|8|၈၊၉။ အရှင်လတ်လတ်မြေမြှုပ်ထားသောသူငယ်မအား မိမိကို မည်သည့်အပြစ်ကြောင့် သတ်သနည်းဟု မေးမြန်းသောအခါ၌လည်းကောင်း။
81|9|၈၊၉။ အရှင်လတ်လတ်မြေမြှုပ်ထားသောသူငယ်မအား မိမိကို မည်သည့်အပြစ်ကြောင့် သတ်သနည်းဟု မေးမြန်းသောအခါ၌လည်းကောင်း။
81|10|၁၀။ လူသားအပေါင်းတို့၏ အကျင့်အကြံများကို မှတ်သားထားသည့်စာရင်စာအုပ်ကို ဖွင့်ပြထားသောအခါ၌လည်းကောင်း။
81|11|၁၁။ အထက်မိုးကောင်းကင်ကို အစိတ်စိတ်အမွှာမွှာဆုတ်ဖြဲထားသောအခါ၌လည်းကောင်း။
81|12|၁၂။ ငရဲမီးလျှံကို ထစေသောအခါ၌လည်းကောင်း။
81|13|၁၃။ နိဗ္ဗာန်ဥယျာဉ်တော်ကို မျက်ဝါးထင်ထင်မြင်ရသောအခါ၌လည်းကောင်း။
81|14|၁၄။ ထိုအခါအသက်ဝိညာဉ်တိုင်းသည် မိမိတင်ကြိုပို့ထားနှင့်သောအပြုအကျင့်များကို မြင်ရလတံ့။
81|15|၁၅၊၁၆၊၁၇၊၁၈။ အို-လူသားအပေါင်းတို့၊ ဂြိုဟ်၊ ထွက်ဝင်သောကြယ်နက္ခတ်တာရာအလုံးကိုသော်လည်းကောင်း၊ ကွယ်ပျောက်သွားသည့်ညဉ့်ကိုသော်လည်းကောင်း၊ ညအမိုက်အမှောင်ကို ဖယ်ရှားသည့်မိုးသောက်အာရုဏ်ကိုသော် လည်းကောင်း၊ ငါသက်သေထူတော်မူ၏။
81|16|၁၅၊၁၆၊၁၇၊၁၈။ အို-လူသားအပေါင်းတို့၊ ဂြိုဟ်၊ ထွက်ဝင်သောကြယ်နက္ခတ်တာရာအလုံးကိုသော်လည်းကောင်း၊ ကွယ်ပျောက်သွားသည့်ညဉ့်ကိုသော်လည်းကောင်း၊ ညအမိုက်အမှောင်ကို ဖယ်ရှားသည့်မိုးသောက်အာရုဏ်ကိုသော် လည်းကောင်း၊ ငါသက်သေထူတော်မူ၏။
81|17|၁၅၊၁၆၊၁၇၊၁၈။ အို-လူသားအပေါင်းတို့၊ ဂြိုဟ်၊ ထွက်ဝင်သောကြယ်နက္ခတ်တာရာအလုံးကိုသော်လည်းကောင်း၊ ကွယ်ပျောက်သွားသည့်ညဉ့်ကိုသော်လည်းကောင်း၊ ညအမိုက်အမှောင်ကို ဖယ်ရှားသည့်မိုးသောက်အာရုဏ်ကိုသော် လည်းကောင်း၊ ငါသက်သေထူတော်မူ၏။
81|18|၁၅၊၁၆၊၁၇၊၁၈။ အို-လူသားအပေါင်းတို့၊ ဂြိုဟ်၊ ထွက်ဝင်သောကြယ်နက္ခတ်တာရာအလုံးကိုသော်လည်းကောင်း၊ ကွယ်ပျောက်သွားသည့်ညဉ့်ကိုသော်လည်းကောင်း၊ ညအမိုက်အမှောင်ကို ဖယ်ရှားသည့်မိုးသောက်အာရုဏ်ကိုသော် လည်းကောင်း၊ ငါသက်သေထူတော်မူ၏။
81|19|၁၉။ သက်သေပြချက်မှာကား မုချဧကန်ဤကုရ်အာန်ကျမ်းမြတ်သည် ဂုဏ်အသရေရှိလှသောကောင်းကင်တမန်ဂျစ် ဗရာအီလ်ယူဆောင်လာသောကျမ်းမြတ်ဖြစ်၏။
81|20|၂၀။ ထိုကောင်းကင်တမန်သည် တန်ခိုးအာနုဘော်နှင့်ပြည့်စုံ၍ အတိုင်းထက်အလွန်မြင့်မြတ်သောရာဇပလ္လင်တော် အရှင်ရှေ့တော်ဝယ် ချီးမြှောက်ခြင်းခံရသူဖြစ်၏။
81|21|၂၁။ ထိုကောင်းကင်တမန်တော်သည် ကောင်းကင်ဘုံ၌ ဩဇာကြီးသောစိတ်ချယုံကြည်လောက်သောသူဖြစ်၏။
81|22|၂၂။ အို-ကြားနာရသူအပေါင်းတို့၊ သင်တို့၏ အပေါင်းအဖော်ရှင်မိုဟမ္မဒ်သည် ရူးသွပ်သူမဟုတ်ချေ။
81|23|၂၃။ တမန်တော်မိုဟမ္မဒ်သည် ထိုကောင်းကင်တမန်တော်ကို အလွန်မြင့်သာသောကောင်းကင်တိမ်ခြေ၌ မျက်ဝါးထင် ထင် မုချဧကန်မြင်ရ၏။
81|24|၂၄။ တမန်တော်မိုဟမ္မဒ်သည် မထင်မရှားလျှို့ဝှက်သောအကြောင်းအရာများကို သင်တို့အား စဉ်းလဲခြင်းကြောင့် ထိမ်ချန်ထားသူမဟုတ်ချေ။
81|25|၂၅။ ဤကုရ်အာန်ကျမ်းမြတ်သည် ခဲပေါက်ခံထိုက်သူ ရှိုင်တန်မာရ်နတ်၏ နှုတ်ထွက်စကားမဟုတ်ချေ။
81|26|၂၆။ သို့ပါလျက် သင်တို့သည် အဘယ်သို့သွားကြသနည်း။
81|27|၂၇။ အကယ်စင်စစ် ဤကျမ်းတော်သည် ဖန်ဆင်းထားတော်မူသောအရာအားလုံးအတွက် သတိပေးကျမ်းတော်မှ တပါး အခြားမည်သည်မျှမဟုတ်ချေ။
81|28|၂၈။ ဤကျမ်းတော်သည် သင်တို့အနက် လမ်းမှန်ကို လိုက်လိုသူတို့အဖို့အရာဖြစ်၏။
81|29|၂၉။ သို့သော်အနန္တစကြာဝဠာတို့၏ အရှင်သခင်၊ အလ္လာဟ်အရှင်မြတ်အလိုတော်မရှိပဲလျက် သင်တို့လိုက်လိုမည် မဟုတ်ချေ။
82|1|၁။ မိုးကောင်းကင်သည် ကွဲအက်သွားသောအခါ။
82|2|၂။ ကြယ်နက္ခတ်တာရာအပေါင်းတို့သည် ေြွကလွင့်ပျက်စီးသွားသောအခါ။
82|3|၃။ သမုဒ္ဒရာပင်လယ်တို့ဝေသောအခါ။
82|4|၄။ သချႋုင်းကုန်းများသည် စောက်ထိုးမိုးမျှော်ဖြစ်သောအခါ။
82|5|၅။ ထိုအခါ၌ ဝိညာဉ်သည် မိမိရှေ့သို့ တင်ကြိုပို့ထားနှင့်သောအရာများနှင့် မိမိနောက်တွင် ကျန်ရစ်ခဲ့သောအမှု အခင်းများကို ထင်ရှားစွာသိရလတံ့။
82|6|၆။ အို- လူသား၊ သင်၏အရှင်သခင်၊ အနန္တကောင်းကြီး မင်္ဂလာရှင်တော် မပါမပြုဖို့ရာ သင့်အား အဘယ်အရာကဖျားယောင်းသွေးဆောင်သွားသနည်း။
82|7|၇။ အရှင်မြတ်သည် သင့်ကို ဖန်ဆင်းတော်မူ၏၊ ပုံသွင်းတော်မူ၏၊ အချိုးအစားတည့်အောင် စီရင်တော်မူ၏။
82|8|၈။ အရှင်မြတ်သည် အလိုတော်ရှိသည့်ပုံသဏ္ဍာန်အတိုင်း သင့်ကို ဖန်ဆင်းတော်မူ၏။
82|9|၉။ သူတို့သည် တရားစီရင်တော်မူမည်ကို မယုံကြည်ကြ ငြင်းပယ်ကြ၏။
82|10|၁၀။ သို့သော် သင်တို့အပေါ်၌ စောင့်ကြည့်နေသူများရှိကြ၏။
82|11|၁၁။ ထိုကောင်းကင်တမန်တော်များသည် သနားကြင်နာတတ်ကြ၏၊ သင်တို့ပြုသမျှတို့ကို အကုန်အစင်ရေးသား မှတ်ထားကြ၏။
82|12|၁၂။ သူတို့သည် သင်တို့ပြုကျင့်သမျှအလုံးစုံကို အကြွင်းမဲ့သိကြ၏။
82|13|၁၃။ မှတ်သားကြလော့၊ သူမွန်၊ သူမြတ်တို့သည် သုခဘုံသို့ ဝင်ကြရလတံ့။
82|14|၁၄။ မှတ်သားကြလော့၊ သူမိုက်တို့သည် ငရဲမီးထဲ၌ အမှန်ပင်ခံကြရလတံ့။
82|15|၁၅။ သူတို့သည် တရားစီရင်တော်မူသောနေ့တော်ကြီး၌ ငရဲမီးထဲ၌ လောင်ကျွမ်းကြလတံ့။
82|16|၁၆။ သူတို့သည် ငရဲမှ ထွက်ပြေးနိုင်ကြမည်မဟုတ်ပေ။
82|17|၁၇။ တရားစီရင်တော်မူသောနေ့တောြ်ကီးသည် မည်သညြ်ဖစ်သည်ကို သင့်အား အဘယ်သူ ရှင်းလင်း ပြောပြမည်နည်း။
82|18|၁၈။ တဖန်တရားစီရင်တော်မူသောနေ့တော်ကြီးသည် မည်သည်ဖြစ်သည်ကို သင့်အား အဘယ်သူရှင်းလင်းပြောပြမည်နည်း။
82|19|၁၉။ ထိုနေ့တော်ကြီး၌ ဝိညာဉ်တစ်ခုသည် အခြားဝိညာဉ်ကို တစ်စုံတစ်ရာမှ စောင်မနိုင်မည်မဟုတ်၊ အကြောင်းမူကား ထိုနေ့တော်ကြီး၌ အုပ်စိုးမှုနှင့် အမိန့်ပေးမှုတို့သည် အလ္လာဟ်အရှင်မြတ်၏ အရာသာတည်း။
83|1|၁။ လိမ်လည်ကောက်ကျစ်သူတို့သည် ပျက်စီးရာသာတည်း။
83|2|၂။ သူတို့သည် သူတပါးထံမှ ချိန်တွယ်သောအခါ မှန်ကန်ပြည့်စုံစွာချိန်တွယ်တိုင်းထွာယူကြ၏။
83|3|၃။ သို့သော် သူတပါးအား အတိုင်းအထွာအချိန်အတွယ်အားဖြင့် ပေးရသောအခါ မတရားလျှော့ပေါ့တိုင်းထွာချိန်တွယ်ပေးကြ၏။
83|4|၄၊၅။ အလွန်ကြီးကျယ်ကြောက်မက်ဖွယ်ကောင်းသောနေ့တော်ကြီး၌ မိမိတို့သည် ပြန်ရှင်ရမည်ကို ထိုသူယုတ်မာတို့ မတွေးတောမဆင်ခြင်ကြသလော။
83|5|၄၊၅။ အလွန်ကြီးကျယ်ကြောက်မက်ဖွယ်ကောင်းသောနေ့တော်ကြီး၌ မိမိတို့သည် ပြန်ရှင်ရမည်ကို ထိုသူယုတ်မာတို့ မတွေးတောမဆင်ခြင်ကြသလော။
83|6|၆။ ထိုနေ့တော်ကြီး၌ လူသားအားလုံးတို့သည် အနန္တစကြာဝဠာတို့၏ အရှင်သခင်မျက်မှောက်တော်သို့ ဝင်၍ အစစ်ခံရန် စီတန်းကြရလတံ့။
83|7|၇။ စင်စစ်အားဖြင့် ထိုသူယုတ်မာတို့တွေးတောထင်မြင်သည့်အတိုင်း မဟုတ်ချေ၊ ဆိုးသွမ်းယုတ်မာသောသူတို့ ကျူးလွန်ခဲ့သမျှသောအကုသိုလ်မကောင်းမှုစာရင်းကို (စစ်ဂျင်)စာအုပ်ကြီးတွင် မှတ်သားထား၏။
83|8|၈။ (စစ်ဂျင်)သည် အဘယ်အရာဖြစ်သည်ကို သင့်အား အဘယ်သူရှင်းလင်းပြောပြမည်နည်း။
83|9|၉။ (စစ်ဂျင်)သည် အကုသိုလ်မကောင်းမှုများကို အပြည့်အစုံရေးထားသည့်မှတ်ပုံတင်စာအုပ်ကြီးဖြစ်၏။
83|10|၁၀။ ထိုနေ့တော်ကြီး၌ ငြင်းပယ်သူတို့သည် ပျက်စီးရာသာတည်း။
83|11|၁၁။ အမှန်တရားစီရင်တော်မူသောနေ့တော်ကြီးကို မယုံကြည်ငြင်းပယ်ကြ၏။
83|12|၁၂။ အမှန်မှာ တရားတော်ကို ကျူးလွန်သူမှတပါး အဘယ်သူမျှ ယင်းသို့ငြင်းပယ်သည်မဟုတ်ချေ။
83|13|၁၃။ သင်သည် ငါ၏ပညတ်တော်များကို သူ့အား ဖတ်ပြဟောပြောသောအခါ ထိုသူမိုက်က "ရှေးလူဟောင်းတို့၏ဒဏ္ဍာရီပုံပြင်ဝတ္ထုများသာတည်း"ဟု ဆို၏။
83|14|၁၄။ ပုံပြင်ဝတ္ထုများမဟုတ်ချေ၊ သို့သော် ထိုသူမိုက်တို့၏ စိတ်နှလုံးတို့၌ သူတို့ကျူးလွန်မိခဲ့သောဒုစရိုက်အပြစ်သံချေး တက်နေ၏။
83|15|၁၅။ ဧကန်အမှန် ထိုနေ့တော်ကြီး၌ ထိသု ူမိုက်တို့သည် မိမိအရှင်သခင်၏ ကောင်းကြီးမင်္ဂလာတော်မှ ကာဆီးထားခြင်း ခံကြရလိမ့်မည်။
83|16|၁၆။ ထိုအခါသူတို့သည် ငရဲမီးထဲတွင် အမှန်လောင်ကျွမ်းရမည်သာတည်း။
83|17|၁၇။ တဖန်သူတို့အား နင်တို့ငြင်းပယ်လေ့ရှိသောငရဲသည် ဤအရာသာတည်းဟူ၍ ပြောဆိုလတံ့။
83|18|၁၈။ သို့သော် သူမွန်သူမြတ်တို့၏ စာရင်းသည် (အီလ္လီယင်)တွင် ရှိ၏။
83|19|၁၉။ ဤ(အီလ္လီယင်)သည် အဘယ်အရာဖြစ်သည်ကို သင့်အား အဘယ်သူရှင်းလင်းပြောပြမည်နည်း။
83|20|၂၀။ ထိုအရာသည် မှတ်ပုံတင်စာအုပ်ကြီးဖြစ်သည်။
83|21|၂၁။ ထိုစာအုပ်ကြီးရှိ မှတ်တမ်းများမှန်ကန်ကြောင်းကို မိမိအရှင်သခင်အား နီးကပ်စွာခစားရသောကောင်းကင်တမန် တော်များက သက်သေခံကြ၏။
83|22|၂၂။ အကယ်စင်စစ် သူတို့သည် သုခဘုံ၌ စံစားကြရ၏။
83|23|၂၃။ ထိုသူမြတ်တို့သည် မြင့်မြတ်ဂုဏ်ကျက်သရေရှိသောပလ္လင်ပေါ်တွင် ထိုင်လျက် ပတ်ဝန်းကျင်အရာခပ်သိမ်းကုန် တို့ကို ရှုစားကြလော့။
83|24|၂၄။ သင်သည် ထိုသူတော်ကောင်းများ၏ မျက်နှာများ၌ သုခချမ်းသာအရောင် အဝါပြောင် နေသည်ကို တွေ့မြင်ရလတံ့။
83|25|၂၅။ ထိုနိဗ္ဗာန်သားတို့အား သောက်ဖို့ရာ လုံခြံုစွာဆို့ပိတ်တံဆိပ်ခတ်နှိပ်ထားသည့် သန့်ပြန့်စင်ကြယ်သောအရက်ကို ပေးလတံ့။
83|26|၂၆။ ထိုတံဆိပ်မှာ ကတိုးတံဆိပ်ဖြစ်၏၊ သုခဘုံကို ရကြောင်း ကြိုးစားသူတို့သည် ထိုအရက်ကို ရအောင် အားထုတ်ကြကုန်လော့။
83|27|၂၇။ ထိုအရက်နှင့်ရောနှောသုံးဆောင်ရန် တတ်(စ်)နီး(မ်)ရေကို ပေးလတံ့။
83|28|၂၈။ ထိုတတ်(စ်)နီး(မ်)စမ်းရေကို အရှင်မြတ်အား နီးကပ်စွာခစားရသောသူတို့မှီဝဲကြ၏။
83|29|၂၉။ မှတ်သားကြလော့၊ ငရဲသားတို့သည် လောကဓာတ်တွင် ယုံကြည်သူတို့အား ပျက်ရယ်ပြုလေ့ရှိကြ၏။
83|30|၃၀။ ငရဲသားတို့သည် မိမိတို့ရှေ့၌ ထိုယုံကြည်သူတို့လျှောက်သွားသောအခါတိုင်း ပြောင်လှောင်လျက် အချင်းချင်းတစ်ဦးကို တစ်ဦးမျက်ရိပ်ပြကြ၏။
83|31|၃၁။ တဖန်သူတို့သည် မိမိတို့သားချင်းထံ ပြန်သောအခါ ပြက်ရယ်ပြောင်ချော်လျက် ပြန်ကြ၏။
83|32|၃၂။ တဖန် သူတို့သည် ယုံကြည်သူတို့ကို မြင်သောအခါတိုင်း သူတို့သည် "ကြည့်ကြလော့၊ ဤလူတို့သည်ဧကန်အမှန်လမ်းလွဲသွားသူများတည်း" ဟု ပြောဆိုကြ၏။
83|33|၃၃။ သို့သော် ထိုသူယုတ်မာတို့အား ယုံကြည်သူတို့ကို ထိန်းသိမ်းစောင့်ရှောက်သူအဖြစ်ဖြင့် စေလွှတ်ထားသည် မဟုတ်ချေ။
83|34|၃၄။ သို့သော် ယနေ့မူကား ယုံကြည်သူတို့သည် အယူမှားသူတို့အား လက်စားချေ၍ ပျက်ရယ်ပြုကြရ၏။
83|35|၃၅။ သူမွန်သူမြတ်တို့သည် မြင့်မြတ်၍ ဂုဏ်ကျက်သရေရှိသောပလ္လင်ပေါ်တွင် ထိုင်လျက် ပတ်ဝန်းကျင်အရာခပ်သိမ်းကုန်ကို ရှုစားကြလော့။
83|36|၃၆။ မိစ္ဆာဒိဋ္ဌိတို့အား လောကဓာတ်၌ ပြုကျင့်သမျှတို့ကို ပြန်ဆပ်ပြီမဟုတ်လား။
84|1|၁၊၂။ မိုးကောင်းကင်သည် အစိတ်စိတ်အမွှာမွှာစုတ်ပြတ်သွား၍ မိမိအရှင်သခင်၏ အမိန့်တော်ကို ကြောက်ရွံ့သေချာစွာ နာခံရသောအခါ။
84|2|၁၊၂။ မိုးကောင်းကင်သည် အစိတ်စိတ်အမွှာမွှာစုတ်ပြတ်သွား၍ မိမိအရှင်သခင်၏ အမိန့်တော်ကို ကြောက်ရွံ့သေချာစွာ နာခံရသောအခါ။
84|3|၃၊၄၊၅။ ကမ္ဘာမြေကြီးသည် အညီအညာဖြန့်ခင်းထားခြင်းကို ခံရ၏၊ ထို့နောက်မိမိအတွင်းရှိရှိ သမျှတို့ကို အန်ထုတ်ပစ်ရ၏၊ ထို့နောက်ဟာလာဟင်းလင်းဖြစ်လျက် မိမိအရှင်သခင်၏ အမိန့်တော်ကို ကြောက်ရွံ့သေချာစွာနာခံရသောအခါ။
84|4|၃၊၄၊၅။ ကမ္ဘာမြေကြီးသည် အညီအညာဖြန့်ခင်းထားခြင်းကို ခံရ၏၊ ထို့နောက်မိမိအတွင်းရှိရှိ သမျှတို့ကို အန်ထုတ်ပစ်ရ၏၊ ထို့နောက်ဟာလာဟင်းလင်းဖြစ်လျက် မိမိအရှင်သခင်၏ အမိန့်တော်ကို ကြောက်ရွံ့သေချာစွာနာခံရသောအခါ။
84|5|၃၊၄၊၅။ ကမ္ဘာမြေကြီးသည် အညီအညာဖြန့်ခင်းထားခြင်းကို ခံရ၏၊ ထို့နောက်မိမိအတွင်းရှိရှိ သမျှတို့ကို အန်ထုတ်ပစ်ရ၏၊ ထို့နောက်ဟာလာဟင်းလင်းဖြစ်လျက် မိမိအရှင်သခင်၏ အမိန့်တော်ကို ကြောက်ရွံ့သေချာစွာနာခံရသောအခါ။
84|6|၆။ အို-လူသား၊ သင်သည် မိမိအရှင်သခင်အောက်သို့ ရောက်ရှိရန် မပြတ်မစဲကြိုးစားအားထုတ်နေရ၏၊ သင်သည် မိမိအရှင်သခင်မျက်မှောက်ဝယ် မိမိပြုကျင့်မှုများကို တွေ့ရှိရလတံ့။
84|7|၇၊၈၊၉။ ထိုသောအခါ အကြင်သူသည် မိမိပြုကျင့်မှုမှတ်တမ်းကို လက်ယာလက်နှင့်ခံယူရအံ့၊ ထိုသူ၏ စာရင်းကို အခက်အခဲမရှိ၊ လွယ်လင့်တကူစစ်ကြောပြီးလတံ့။
84|8|၇၊၈၊၉။ ထိုသောအခါ အကြင်သူသည် မိမိပြုကျင့်မှုမှတ်တမ်းကို လက်ယာလက်နှင့်ခံယူရအံ့၊ ထိုသူ၏ စာရင်းကို အခက်အခဲမရှိ၊ လွယ်လင့်တကူစစ်ကြောပြီးလတံ့။
84|9|၇၊၈၊၉။ ထိုသောအခါ အကြင်သူသည် မိမိပြုကျင့်မှုမှတ်တမ်းကို လက်ယာလက်နှင့်ခံယူရအံ့၊ ထိုသူ၏ စာရင်းကို အခက်အခဲမရှိ၊ လွယ်လင့်တကူစစ်ကြောပြီးလတံ့။
84|10|၁၀၊၁၁၊၁၂။ သို့သော်အကြင်သူသည် မိမိအပြုအကျင့်မှတ်တမ်းကို မိမိ၏ ကျောဘက်မှ ပေးခြင်းခံရအံ့၊ ထိုသူသည် ပျက်စီးခြင်းကို တမ်းတလတံ့၊ ငရဲမီးတောက်မီးလျှံထဲသို့ ပစ်သွင်းခြင်းခံရလတံ့။
84|11|၁၀၊၁၁၊၁၂။ သို့သော်အကြင်သူသည် မိမိအပြုအကျင့်မှတ်တမ်းကို မိမိ၏ ကျောဘက်မှ ပေးခြင်းခံရအံ့၊ ထိုသူသည် ပျက်စီးခြင်းကို တမ်းတလတံ့၊ ငရဲမီးတောက်မီးလျှံထဲသို့ ပစ်သွင်းခြင်းခံရလတံ့။
84|12|၁၀၊၁၁၊၁၂။ သို့သော်အကြင်သူသည် မိမိအပြုအကျင့်မှတ်တမ်းကို မိမိ၏ ကျောဘက်မှ ပေးခြင်းခံရအံ့၊ ထိုသူသည် ပျက်စီးခြင်းကို တမ်းတလတံ့၊ ငရဲမီးတောက်မီးလျှံထဲသို့ ပစ်သွင်းခြင်းခံရလတံ့။
84|13|၁၃။ အမှန်ဆိုသော် ထိုသူယုတ်မာသည် မိမိသားချင်းတို့အလယ်တွင် ကာမဂုဏ်ယစ်မူးရွှင်မြူးလျက် သွားလာနေခဲ့၏။
84|14|၁၄။ အမှန်မှ ထိုသူမိုက်သည် အလ္လာဟ်အရှင်မြတ်အထံတော်သို့ ရှင်ပြန်ထမြောက်လာရမည်မဟုတ်ဟု ထင်မှတ်ခဲ့၏။
84|15|၁၅။ ထိုလူဆိုး၏ ထင်မြင်ချက်သည် မှားပေစွ၊ သူ၏ အရှင်သခင်သည် သူ့ကို အမြဲတစေစောင့်ကြည့်နေတော်မူ၏။
84|16|၁၆၊၁၇၊၁၈။ ငါသည် နီမြန်းသောနေဝင်ချိန်၊ ညနှင့် ည၏အမှောင်ထု ထွန်းလင်းသာယာပြည့်ဖြိုးနေသောလပြည့်ဝန်းတို့ကို သက်သေထူတော်မူ၏။
84|17|၁၆၊၁၇၊၁၈။ ငါသည် နီမြန်းသောနေဝင်ချိန်၊ ညနှင့် ည၏အမှောင်ထု ထွန်းလင်းသာယာပြည့်ဖြိုးနေသောလပြည့်ဝန်းတို့ကို သက်သေထူတော်မူ၏။
84|18|၁၆၊၁၇၊၁၈။ ငါသည် နီမြန်းသောနေဝင်ချိန်၊ ညနှင့် ည၏အမှောင်ထု ထွန်းလင်းသာယာပြည့်ဖြိုးနေသောလပြည့်ဝန်းတို့ကို သက်သေထူတော်မူ၏။
84|19|၁၉။ သက်သေထူခြင်းအကြောင်းကား သင်တို့သည် မုချဧကန်တဆင့်မှ တဆင့်အဆင့်ဆင့်ပြောင်းရွှေ့သွားကြရလတံ့။
84|20|၂၀။ လူသားတို့သည် အဘယ်ကြောင့်မယုံကြည်ကြသနည်း။
84|21|၂၁။ သူတို့အား ကုရ်အာန်ကျမ်းမြတ်ကို ရွတ်ဖတ်ဟောပြောသောအခါ သူတို့သည် အဘယ်ကြောင့်အလ္လာဟ်အရှင်မြတ်အား မရှိခိုး မပူဇော်ကြသနည်း။
84|22|၂၂။ သို့သော် ယင်းသို့ကိုင်းညွှတ်မည့်အစား မိစ္ဆာဒိဋ္ဌိတို့သည် ငြင်းပယ်ကြ၏။
84|23|၂၃။ အလ္လာဟ်အရှင်မြတ်သည် သူတို့၏ စိတ်နှလုံးအတွင်းလျှို့ဝှက်မျိုသိပ်ထားသမျှတို့ကို အကြွင်းမဲ့သိတော်မူ၏။
84|24|၂၄။ ထို့ကြောင့် လူသားတို့အား ကြီးလေးလှသောအပြစ်ဒဏ်အကြောင်းသတင်းကို သင်တမန်တော်ပေးလော့။
84|25|၂၅။ သို့သော် ယုံကြည်လျက် ကုသိုလ်ကောင်းမှုပွားများသောသူတို့ကား ထိုအပြစ်ဒဏ်မှ ချမ်းသာရကြလတံ့၊ မကုန်မခန်းနိုင်သည့်ဆုတော်ကို ရရှိကြလတံ့။
85|1|၁၊၂၊၃။ နေလနက္ခတ်တာရာသွားလာဝင်ထွက်ရာရာသီခွင်ရှိသောမိုးကောင်းကင်ကိုသော်လည်းကောင်း၊ ကတိထားတော် မူသောနေ့တော်ကြီးကိုသော်လည်းကောင်း၊ သက်သေနှင့်သက်သေထွက်ဆို ခံရသောသူတို့ကိုသော်လည်းကောင်း၊ ငါသက်သေထူတော်မူ၏။
85|2|၁၊၂၊၃။ နေလနက္ခတ်တာရာသွားလာဝင်ထွက်ရာရာသီခွင်ရှိသောမိုးကောင်းကင်ကိုသော်လည်းကောင်း၊ ကတိထားတော် မူသောနေ့တော်ကြီးကိုသော်လည်းကောင်း၊ သက်သေနှင့်သက်သေထွက်ဆို ခံရသောသူတို့ကိုသော်လည်းကောင်း၊ ငါသက်သေထူတော်မူ၏။
85|3|၁၊၂၊၃။ နေလနက္ခတ်တာရာသွားလာဝင်ထွက်ရာရာသီခွင်ရှိသောမိုးကောင်းကင်ကိုသော်လည်းကောင်း၊ ကတိထားတော် မူသောနေ့တော်ကြီးကိုသော်လည်းကောင်း၊ သက်သေနှင့်သက်သေထွက်ဆို ခံရသောသူတို့ကိုသော်လည်းကောင်း၊ ငါသက်သေထူတော်မူ၏။
85|4|၄။ မီးတွင်းပြုလုပ်သူတို့သည် ပျက်စီးဆုံးရှုံးရာသာတည်း။
85|5|၅။ ထိုမီးသည် ထင်းမီးဖြစ်၏။
85|6|၆၊၇။ ကြည့်ရှုလော့၊ ထိုမီးရှင်တို့သည် မိမိတို့ဖိုထားသောမီးအနားတွင် ထိုင်လျက် ယုံကြည်သူတို့နစ်နာအောင် မိမိတို့ပြုလုပ်ထားသည့်အမှုများကို ကြည့်ရှုနေကြ၏။
85|7|၆၊၇။ ကြည့်ရှုလော့၊ ထိုမီးရှင်တို့သည် မိမိတို့ဖိုထားသောမီးအနားတွင် ထိုင်လျက် ယုံကြည်သူတို့နစ်နာအောင် မိမိတို့ပြုလုပ်ထားသည့်အမှုများကို ကြည့်ရှုနေကြ၏။
85|8|၈။ အနန္တတန်ခိုးတော်ရှင်၊ ချီးမွမ်းခြင်းတည်ရာသခင်၊ အလ္လာဟ်အရှင်မြတ်အား ယုံကြည်မှုမှတပါး အခြားအမှုမရှိပဲ လျက် ထိုမီးရှင်တို့သည် ယုံကြည်သူတို့ကို နှိပ်စက်ကြ၏။
85|9|၉။ အလ္လာဟ်အရှင်မြတ်သည် မိုးကောင်းကင်နှင့် ကမ္ဘာမြေကြီးကို စိုးပိုင်တော်မူ၏၊ အရာခပ်သိမ်းတို့ကို အကြွင်းမဲ့ သိမြင်တော်မူ၏။
85|10|၁၀။ ယုံကြည်သူယောကျာ်းမိန်းမတို့ကို ညှင်းပန်းနှိပ်စက်၍ မိမိတို့အပြစ်ကို နောင်တမရသောသူတို့သည် အပယ်ငရဲသို့ လားကြရလတံ့၊ သူတို့သည် မီးလောင်ကျွမ်းခြင်းဒဏ်ကို ခံကြရလတံ့။
85|11|၁၁။ သို့သော်ယုံကြည်လျက် ကုသိုလ်ကောင်းမှုကို ပွားများသူတို့မူကား မြစ်အထွေထွေစီးဆင်းနေသော နိဗ္ဗာန်ဥယျာဉ် တော်များသို့ ဝင်ကြရလတံ့၊ ဤဝင်ရခြင်းသာလျှင် အောင်မြင်ခြင်းဖြစ်၏။
85|12|၁၂။ သင်၏အရှင်သခင်၏ အပြစ်ဒဏ်တော်သည် အလွန်ပြင်းပြကြီးမား၏။
85|13|၁၃။ အရှင်မြတ်သည် အစကနဦးကို ဖန်ဆင်းတော်မူ၏၊ ထပ်မံဖန်ဆင်းတော်မူ၏၊ ရှင်ပြန်ထမြောက်စေတော်မူ၏။
85|14|၁၄။ အဖန်တလဲလဲအပြစ်လွှတ်တော်မူ၏၊ ချစ်ခင်သနားတော်မူ၏။
85|15|၁၅။ မင်္ဂလာကျက်သရေကြီးလှစွာသောရာဇပလ္လင်တော်ကြီး၏ အရှင်သခင်ဖြစ်တော်မူ၏။
85|16|၁၆။ မိမိအလိုတော်ရှိသမျှတို့ကို အဆီးအတားမရှိပဲလျက် စီရင်တော်မူ၏။
85|17|၁၇၊၁၈။ (ဖွာရော)ဘုရင်နှင့် (သမုဒ်)လူမျိုးတို့၏ စစ်သည်တော်များ၏ အတ္ထုပ္ပတ္တိအကြောင်းအရာကို သင်တမန်တော် ကြားနာသိရှိရပြီလော။
85|18|၁၇၊၁၈။ (ဖွာရော)ဘုရင်နှင့် (သမုဒ်)လူမျိုးတို့၏ စစ်သည်တော်များ၏ အတ္ထုပ္ပတ္တိအကြောင်းအရာကို သင်တမန်တော် ကြားနာသိရှိရပြီလော။
85|19|၁၉။ အယူမှားသူတို့သည် တရားတော်ကို ဆက်လက်ငြင်းဆန်နေကြ၏။
85|20|၂၀။ သို့သော် အလ္လာဟ်အရှင်မြတ်သည် သူတို့မမြင်ရပဲ သူတို့ကို ဝန်းဝိုင်းထားတော်မူ၏။
85|21|၂၁၊၂၂။ ထိုသူယုတ်မာတို့စွပ်စွဲသည့်အတိုင်းမဟုတ်ပဲ ဤကျမ်းတော်သည် အလွန်ကြီးမြတ်နက်နဲစုံလင်လှ၏၊ ငါထိန်းသိမ်း စောင့်ရှောက်ထားတော်မူသောကျောက်ပြားပေါ်တွင် ရေးထင်မှတ်ထားသောကျမ်းမြတ်ကုရ်အာန်ဖြစ်၏။
85|22|၂၁၊၂၂။ ထိုသူယုတ်မာတို့စွပ်စွဲသည့်အတိုင်းမဟုတ်ပဲ ဤကျမ်းတော်သည် အလွန်ကြီးမြတ်နက်နဲစုံလင်လှ၏၊ ငါထိန်းသိမ်း စောင့်ရှောက်ထားတော်မူသောကျောက်ပြားပေါ်တွင် ရေးထင်မှတ်ထားသောကျမ်းမြတ်ကုရ်အာန်ဖြစ်၏။
86|1|၁။ မိုးကောင်းကင်နှင့် နံနက်သောက်ရှုးကြယ်တို့ကို ငါသက်သေထူတော်မူ၏။
86|2|၂။ နံနက်သောက်ရှုးကြယ်သည် အဘယ်အရာဖြစ်သည်ကို သင်တမန်တော်အား အဘယ်သူရှင်းလင်းပြောပြမည် နည်း။
86|3|၃။ ထိုအရာသည် အလျှံပြောင်ပြောင်အရောင်တောက်ထွန်းသောဥက္ကာကြယ်နက္ခတ်ဖြစ်၏။
86|4|၄။ အကယ်စင်စစ် လူသားတိုင်း၌ မိမိကို စောင့်ရှောက်သူတစ်ပါးရှိ၏။
86|5|၅။ လူသားသည် မိမိကိုယ်ကို မည်သည့်အရာဝတ္ထုမှ ဖန်ဆင်းထားတော်မူသည်ကို စဉ်းစားဆင်ခြင်လော့။
86|6|၆၊၇။ လူသားကို ကျောကုန်းနှင့်နံရိုးအကြားမှ ထုတ်ယူသောကလကရေကြည်ဖြင့် ဖန်ဆင်းတော်မူ၏။
86|7|၆၊၇။ လူသားကို ကျောကုန်းနှင့်နံရိုးအကြားမှ ထုတ်ယူသောကလကရေကြည်ဖြင့် ဖန်ဆင်းတော်မူ၏။
86|8|၈။ မုချဧကန်အရှင်မြတ်သည် လူသားကို သေပြီးသည်နောက် ပြန်ရှင်စေနိုင်တော်မူ၏။
86|9|၉၊၁၀။ ထိမ်ချန် လျှို့ ဝှက်ထားသောအကြံအစည်များကို ထင်ရှားပေါ်လာစေသော စစ်ကြောသောနေ့တော်ကြီးဝယ် လူသား၌ တန်ခိုးအာဏာသော်လည်းကောင်း၊ ကူညီမည့်သူသော်လည်းကောင်း၊ လုံးဝရှိမည်မဟုတ်ချေ။
86|10|၉၊၁၀။ ထိမ်ချန် လျှို့ ဝှက်ထားသောအကြံအစည်များကို ထင်ရှားပေါ်လာစေသော စစ်ကြောသောနေ့တော်ကြီးဝယ် လူသား၌ တန်ခိုးအာဏာသော်လည်းကောင်း၊ ကူညီမည့်သူသော်လည်းကောင်း၊ လုံးဝရှိမည်မဟုတ်ချေ။
86|11|၁၁၊၁၂။ အဖန်တလဲလဲမိုးပေးသောအာကာသကိုသော်လည်းကောင်း၊ သီးပင်ပွင့်ပင်ပေါက်ထွက်လာဖို့ရာ မိမိကိုယ်ကိုမိမိဖွင့်ပေးသောကမ္ဘာမြေကြီးကိုသော်လည်းကောင်း၊ ငါသက်သေထူတော်မူ၏။
86|12|၁၁၊၁၂။ အဖန်တလဲလဲမိုးပေးသောအာကာသကိုသော်လည်းကောင်း၊ သီးပင်ပွင့်ပင်ပေါက်ထွက်လာဖို့ရာ မိမိကိုယ်ကိုမိမိဖွင့်ပေးသောကမ္ဘာမြေကြီးကိုသော်လည်းကောင်း၊ ငါသက်သေထူတော်မူ၏။
86|13|၁၃။ ဤကျမ်းတော်သည် တည်ကြည်ပြတ်သားသောဗျာဒိတ်တော်ဖြစ်၏။
86|14|၁၄။ ဤကျမ်းမြတ်သည် အရွှန်းစကားမဟုတ်ချေ။
86|15|၁၅။ သို့သော်မိစ္ဆာဒိဋ္ဌိတို့သည် သင်မိုဟမ္မဒ်အား ဆန့်ကျင်ဘက်ပြု၍ ဥပါယ်တမည်ကြံစည်ကြ၏။
86|16|၁၆။ ငါလည်း သူတို့အား ဆန့်ကျင်၍ အကြံအစည်ထုတ်တော်မူ၏။
86|17|၁၇။ ထို့ကြောင့်အယူလွဲသူတို့အား အပြစ်ဒဏ်ခတ်မည့်အချိန်ကာလကို ရွှေ့ဆိုင်းထားလော့၊ သူတို့အား သိမ်မွေ့စွာ ခေတ္တဆက်ဆံလော့။
87|1|၁။ အတိုင်းထက်အလွန်မြင့်မြတ်သောသင်၏ အရှင်သခင်၏ နာမတော်ကို ချီးကျူးတသလော။
87|2|၂။ အရှင်မြတ်သည် ဖန်ဆင်းတော်မူ၏၊ ထို့နောက်ဖျက်ဆီးတော်မူ၏။
87|3|၃။ ပန်းတိုင်သတ်မှတ်တော်မူ၏၊ ထို့နောက်လမ်းညွှန်တော်မူ၏။
87|4|၄။ စားကျက်ကို ဖန်ဆင်းတော်မူ၏။
87|5|၅။ ထို့နောက် ထိုစားကျက်ကို ညိုမဲသောမြက်ငုတ်မြက်စဖြစ်စေတော်မူ၏။
87|6|၆။ အို-တမန်တော်၊ သင်သည် ဤကုရ်အာန်ကျမ်းမြတ်ကို မမေ့မလျော့စေခြင်းငှာ ငါသည် သင့်အား သွန်သင်ပြသ တော်မူမည်။
87|7|၇။ တမန်တော် သည် အလ္လာဟ်အရှငြ်မတ်သည် မေ့လိုတော်ရှိသည်ကို မေ့လျော့နိုင်၏ ၊ မုချဧကန ်အရှင်မြတ်သည် ဖော်ပြထားသောအရာ၊ လျှို့ဝှက်ထားသော အရာအလုံးစုံကို အကြွင်းမဲ့သိတော်မူ၏။
87|8|၈။ ငါသည် သင်၏လမ်းကို သင်လွယ်လင့်တကူလျှောက်လိုက်နိုင်ရန် စီရင်တော်မူမည်။
87|9|၉။ ထို့ကြောင့် လူသားတို့အား သတိပေးနှိုးဆော်လော့၊ သတိပေးနှိုးဆော်ခြင်းသည် အကျိုးရှိ၏။
87|10|၁၀။ ကြောက်ရွံ့ရိုကျိုးသောသူသည် နာယူလိမ့်မည်။
87|11|၁၁။ သို့သော်အကြောင်းကံဆိုးလှသောသူသည် တရားတော်ကို ကဲ့ရဲ့မည်။
87|12|၁၂။ ထိုသူအား ကြီးမားသောမီးထဲသို့ ပစ်ချတော်မူမည်။
87|13|၁၃။ ထိုသူတို့သည် ထိုမီးထဲတွင် မသေမရှင်ခံရလိမ့်မည်။
87|14|၁၄၊၁၅။ သို့သော်မိမိကိုယ်ကို သန့်ရှင်းစေ၍ မိမိအရှင်သခင်၏ နာမတော်ကို သတိရလျက် ဆွလားသ်ဝတ်ပြုသောသူ မူကား အောင်မြင်၏။
87|15|၁၄၊၁၅။ သို့သော်မိမိကိုယ်ကို သန့်ရှင်းစေ၍ မိမိအရှင်သခင်၏ နာမတော်ကို သတိရလျက် ဆွလားသ်ဝတ်ပြုသောသူ မူကား အောင်မြင်၏။
87|16|၁၆။ အို-လူသားအပေါင်းတို့၊ သင်တို့သည် ဤဘဝကိုသာ မက်မောကြ၏။
87|17|၁၇။ သို့သော်နောင်ဘဝသည် သာလွန်မြင့်မြတ်တည်မြဲ၏။
87|18|၁၈၊၁၉။ ဤတရားတော်သည် တမန်တော်အေဗရာဟမ်နှင့် မူစာတို့အား ချပေးသနားတော်မူသောရှေးကနဦးကျမ်းတော် များတွင် ပါရှိ၏။
87|19|၁၈၊၁၉။ ဤတရားတော်သည် တမန်တော်အေဗရာဟမ်နှင့် မူစာတို့အား ချပေးသနားတော်မူသောရှေးကနဦးကျမ်းတော် များတွင် ပါရှိ၏။
88|1|၁။ အတိုင်းထက်အလွန်ကြောက်မက်ထိတ်လန့်ဖွယ်ကောင်းသောအဖြစ်အပျက်၏ သတင်းသည် သင်တမန်တော် ထံသို့ ရောက်လာပြီလော။
88|2|၂။ ထိုနေ့တော်ကြီး၌ မျက်နှာအများအပြားသည် ညှိုးငယ်ကြလတံ့။
88|3|၃။ ပြင်းထန်စွာကြိုးစားအားထုတ်၍ မောပန်းကြလတံ့။
88|4|၄။ တောက်လောင်နေသောမီးလောင်မြိုက်ခြင်းခံကြရလတံ့။
88|5|၅။ ထိုသူတို့သည် ကျိုက်ကျိုက်ဆူသောရေပူစမ်းမှ ရေကို သောက်ကြရလတံ့။
88|6|၆။ ထိုသူတို့စားဖို့ရာ ခါးသည့်ဆူးပင်သီးမှတပါး အခြားအစားအစာအလျဉ်းမရှိချေ။
88|7|၇။ ထိုဆူးပင်သီးသည် စားသူတို့အား အာဟာရမဖြစ်စေ၊ မွတ်သိပ်ဆာလောင်ခြင်းကိုလည်း မဖြစ်ချေ။
88|8|၈။ ထိုနေ့တော်ကြီး၌ အခြားသူတို့မှာမူကား ပျော်ပါးရွှင်လန်းကြရလတံ့။
88|9|၉။ ထိုသူတို့သည် မိမိတို့ကြိုးစားခဲ့သောအမှု၏ အကျိုးကို ကျေနပ်နှစ်သက်စွာခံစားကြလတံ့။
88|10|၁၀။ ထိုသူတို့သည် အလွန်မြင့်မြတ်သောဥယျာဉ်တော်တွင် စံစားကြလတံ့။
88|11|၁၁။ ထိုဥယျာဉ်တော်၌ သူတို့သည် အကျိုးမရှိ၊ သိမ်ဖျင်းသောစကားကို လုံးဝမကြားချေ။
88|12|၁၂။ ထိုဥယျာဉ်တော်၌ ရေပန်းထွက်စီးဆင်းနေသောစမ်းချောင်းရှိ၏။
88|13|၁၃။ ထိုဥယျာဉ်တော်၌ ကျက်သရေမင်္ဂလာရှိသောပလ္လင်မြင့်များလည်းရှိကြ၏။
88|14|၁၄။ ထို့အပြင်တကောင်း၊ ရေခွက်၊ ဖလား၊ ဖန်ခွက်များကို အသင့်ပြင်ဆင်ထား၏။
88|15|၁၅။ ထိုမှတပါး မှီအုံး၊ ထိုင်အုံးများကို သိုက်မြိုက်တင့်တယ်စွာစီတန်းခင်းကျင်းထား၏။
88|16|၁၆။ ကမ္ဗလာ၊ မွေ့ယာ၊ ကော်ဇောများကိုလည်း ခင်းကျင်းထား၏။
88|17|၁၇။ အို-တမန်တော်၊ သူတို့သည် ကုလားအုတ်များကို ကြည့်ရှုပြီးလျှင် ထိုတိရိစ္ဆာန်များကို မည်ကဲ့သို့ဖန်ဆင်းထား တော်မူသည်ကို မစဉ်းစားကြလော။
88|18|၁၈။ ထို့အပြင်မိုးကောင်းကင်ကို ကြည့်ရှုပြီးလျှင် မည်ကဲ့သို့မြှင့်ထားတော်မူသည်ကိုလည်း မဆင်ခြင်ကြသလော။
88|19|၁၉။ တဖန် တောတောင်များကို ကြည့်ရှုပြီးလျှင် မည်ကဲ့သို့ခိုင်ခန့်မြဲမြံစွာဖန်ဆင်းထားတော်မူသည်ကိုလည်း မစဉ်းစားကြလော့။
88|20|၂၀။ ထိုမှတပါး ဤကမ္ဘာမြေကြီးကို ကြည့်ရှုပြီးလျှင် မည်ကဲ့သို့ဖြန့်ခင်းထားတော်မူသည်ကိုလည်း မစဉ်းစားမဆင်ခြင်ကြလော။
88|21|၂၁။ ထို့ကြောင့် သင်တမန်တော်သည် ထိုသူတို့အား ဩဝါဒပေးလော့၊ သင်သည် ဩဝါဒပေးရသူသာဖြစ်၏။
88|22|၂၂။ သင်သည် လူသားတို့ကို စောင့်ရှောက်ထိန်းသိမ်းရသူမဟုတ်ချေ။
88|23|၂၃။ သို့သော်အကြင်သူသည် မနှစ်မြို့၊ မယုံကြည်အံ့။
88|24|၂၄။ အလ္လာဟ်အရှင်မြတ်သည် ထိုသူအား အလွန်ကြီးလေးသောအပြစ်ဒဏ်ခတ်တော်မူလိမ့်မည်။
88|25|၂၅။ ဧကန်အမှန် သူတို့အားလုံးသည် ငါ့ထံတော်သို့ ပြန်လာကြရမည်။
88|26|၂၆။ ထိုအခါ ငါသည် သူတို့၏ ပြုကျင့်မှု စာရင်းကို ရှင်းတော်မူမည်။
89|1|၁။ မိုးသောက်အာရုဏ်တက်အချိန်ကိုသော်လည်းကောင်း။
89|2|၂။ ထို့အပြင်ညဉ့်ဆယ်ညဉ့်ကိုသော်လည်းကောင်း။
89|3|၃။ ထို့အပြင်(စုံ)နှင့် (မ)ကိုသော်လည်းကောင်း။
89|4|၄။ ထို့အပြင်ကုန်လွန်သောညဉ့်ကိုသော်လည်းကောင်း၊ ငါသက်သေထူတော်မူ၏။
89|5|၅။ ယင်းအရာများတွင် အသိတရားရှိသူများအတွက် ခိုင်မာလုံလောက်သောလက္ခဏာသက်သေခံချက်ပါရှိ၏။
89|6|၆၊၇။ အို-တမန်တော်၊ သင်၏ အရှင်သခင်သည် အလွန်မြင့်မားသောကျောက်တိုင်များပြည့်လျှံသော(အေရမ်)မြို့တော် ကြီးသား(အားဒ်)လူမျိုးကို မည်သို့မည်ပုံ စီရင်တော်မူလိုက်သည်ကို သင်မစဉ်းစားမဆင်ခြင်သလော။
89|7|၆၊၇။ အို-တမန်တော်၊ သင်၏ အရှင်သခင်သည် အလွန်မြင့်မားသောကျောက်တိုင်များပြည့်လျှံသော(အေရမ်)မြို့တော် ကြီးသား(အားဒ်)လူမျိုးကို မည်သို့မည်ပုံ စီရင်တော်မူလိုက်သည်ကို သင်မစဉ်းစားမဆင်ခြင်သလော။
89|8|၈။ ထို(အေရမ်)မြို့ကဲ့သို့ ခမ်းနားကြီးကျယ်သောမြို့ကို မြေကြီးပေါ်၌ တဖန်ဖန်ဆင်းတော်မမူချေ။
89|9|၉။ တော်တောင်ကြားတွင် ကြီး မားသောကျောက်တောင်များ၌ တောင်ခေါင်း လှိုဏ်ဂူများ ဖောက်ထွင်း ပြုလုပ်နေထိုင်ကြကုန်သော(စမုဒ်)လူမျိုးတို့ကိုလည်း မည်သို့မည်ပုံ စီရင်တော်မူလိုက်သည်ကို အသင်တမန်တော် မစဉ်းစား မဆင်ခြင်သလော။
89|10|၁၀။ ပနက်သဲတို့အရှင်သခင် ဖွာရောဘုရင်ကိုလည်း မည်သို့မည်ပုံစီရင်တော်မူလိုက်သည်ကို အသင်တမန်တော်မစဉ်းစားမဆင်ခြင်သလော။
89|11|၁၁။ ဤဖော်ပြခဲ့သောလူယုတ်မာတို့သည် ကမ္ဘာမြေကြီးပေါ်တွင် အလ္လာဟ်အရှင်မြတ်ကို ထောင်ထားခြားနားသူများဖြစ်ကြ၏။
89|12|၁၂။ ထိုသူတို့သည် မြေကြီးပေါ်တွင် မကောင်းမှုဒုစရိုက်ကို ပွားများကြ၏။
89|13|၁၃။ ထို့ကြောင့်သင်၏ အရှင်သခင်သည် သူတို့အပေါ်သို့ အမျိုးမျိုးသော ဒဏ်ကို သက်ရောက်စေတော်မူခဲ့၏။
89|14|၁၄။ မှတ်သားလော့၊ သင်၏ အရှင်သခင်သည် အမြဲစောင့်ကြည့်နေတော်မူ၏။
89|15|၁၅။ လူသားမှာမူကား သူ၏ အရှင်သခင်သည် သူ့အား ဂုဏ်ကျက်သရေ စည်းစိမ်ဥစ္စာများဖြင့် စုံစမ်းတော်မူသောအခါ အကျွနု်ပ်၏ အရှင်သခင်သည် အကျွနု်ပ်ကို ဂုဏ်ပြုတော်မူသည်ဟု ပြောဆို၏။
89|16|၁၆။ သို့သော်အရှင်မြတ်သည် သူ့အား စည်းစိမ်ဥစ္စာကျပ်တည်းခေါင်းပါးခြင်းဖြင့် စုံစမ်းတော်မူသောအခါ သူက အကျွနု်ပ်၏ အရှင်သခင်သည် အကျွနု်ပ်စက်ဆုတ်တော်မူသည်ဟု ဆို၏။
89|17|၁၇။ ထိုကဲ့သို့မဟုတ်ချေ၊ သို့သော်သင်တို့သည် မိဘမဲ့သူကို အရေးမစိုက်ဂုဏ်မပြုချေ။
89|18|၁၈။ ထို့အပြင်သင်တို့သည် သူဆင်းရဲတို့အား ကျွေးမွေးစောင်မဖို့ရာ အချင်းချင်းတိုက်တွန်းနှိုးဆော်ခြင်းကို မပြုလုပ်ချေ။
89|19|၁၉။ ထို့အပြင် သင်တို့သည် အမွေအနှစ်ကို ကြီးမားသောလောဘနှင့် စားမျိုကြ၏။
89|20|၂၀။ ထို့အပြင် သင်တို့သည် စည်းစိမ်ဥစ္စာကို အတိုင်းမသိမက်မောကြ၏။
89|21|၂၁။ ဤသို့မပြုကျင့်ထိုက်ချေ၊ ကမ္ဘာမြေကြီးကို ပြာမှုန့်အတိ ညက်ညက်ကြေအောင်ချေမှုံ့သောအခါ။
89|22|၂၂။ ထို့အပြင် သင်၏အရှင်သခင်သည် ကောင်းကင်တမန်တို့အထပ်ထပ်ခြံရံလျက် ကြွလာတော်မူသောအခါ။
89|23|၂၃။ ထို့အပြင် အပယ်ငရဲကို အနီးသို့ ယူဆောင်လာတော်မူသောအခါ ထိုနေ့တော်ကြီး၌ လူသားသည် အလ္လာဟ် အရှင်မြတ်အား သတိရလတံ့၊ သို့သော်ဤအချိန်မမှီ သတိရခြင်းသည် သူ့အား အဘယ်အကျိုးဖြစ်ထွန်းအံ့နည်း။
89|24|၂၄။ ထိုအခါလူသားသည် ဤသို့ညည်းညူလတံ့၊ ဤနောင်တမလွန်ဘဝအတွက် ငါသည် ကုသိုလ်ကောင်းမှုကို ကြိုတင်ပို့ထားနှင့်ခဲ့သော် ကောင်းလေစွ။
89|25|၂၅။ ထိုနေ့တော်ကြီး၌ အရှင်မြတ်သည် သူတပါးမပေးစွမ်းနိုင်သောအပြစ်ဒဏ်ကို ပေးတော်မူလတံ့။
89|26|၂၆။ ထို့အပြင် သူတပါး မပြုစွမ်းနိုင်သည့် ဖမ်းဆီးချုပ်နှောင်ခြင်းကို ပြုတော်မူလတံ့။
89|27|၂၇။ ယုံကြည်သူ၏ ဝိညာဉ်ကိုမူကား ဤသို့ဗျာဒိတ်ပေးတော်မူလတံ့၊ အို-အေးချမ်းသာယာမွေ့လျော်နေသောဝိညာဉ်။
89|28|၂၈။ သင်၏ အရှင်သခင်အထံတော်သို့ အရှင်မြတ်၏ နှစ်သက်တော်မူခြင်း၌ စိတ်ကျေနပ်နှစ်သက်စွာပြန်လာလော့။
89|29|၂၉။ သင်သည် ငါ၏ကျေးတော်မျိုးကျွန်တော်မျိုးတို့၏ ဘောင်သို့ ဝင်လော့။
89|30|၃၀။ သင်သည် ငါ၏ဥယျာဉ်တော်သို့ ဝင်လော့။
90|1|၁။ ဤမဟာရွှေမြို့တော်ကြီးကို ငါသက်သေထူ၏။
90|2|၂။ တဖန် သင်တမန်တော်သည် ဤမြို့တော်ကြီး၏ အချုပ်အချယ်ကင်းမဲ့သောဂုဏ်ထူးဆောင်သားကောင်းရတနာ ဖြစ်သည်ကိုလည်း ငါသက်သေထူ၏။
90|3|၃။ တဖန်မိဘနှင့် သားသမီးတို့ကို နှောင်ဖွဲ့ထားသောချစ်ကြိုးနွယ်ကိုလည်း ငါသက်သေထူ၏။
90|4|၄။ ဧကန်အမှန် ငါသည် လူသားကို ကြိုးစားအားထုတ်ပြုလုပ်ရသောဘဝတွင် ဖန်ဆင်းတော်မူ၏။
90|5|၅။ လူသားသည် မိမိအား မည်သည်တစ်စုံတစ်ယောက်မျှစိုးမိုးမည်မဟုတ်ဟု ထင်မှတ်သလော။
90|6|၆။ လူသားသည် မိမိဥစ္စာပစ္စည်းအမြောက်အမြားသုံးစွဲဖြုန်းတီးခဲ့ပြီဟု ကြွားဝါပြောတတ်၏။
90|7|၇။ လူသားသည် မိမိအား တစ်စုံတစ်ယောက်သောသူမျှ မမြင်ဟု ထင်မှတ်သလော။
90|8|၈၊၉။ ငါသည် လူသား၏မျက်စိ၊ လျှာ၊ နှုတ်ခမ်းတို့ကို ဖန်ဆင်းတော်မူသည်မဟုတ်လော။
90|9|၈၊၉။ ငါသည် လူသား၏မျက်စိ၊ လျှာ၊ နှုတ်ခမ်းတို့ကို ဖန်ဆင်းတော်မူသည်မဟုတ်လော။
90|10|၁၀။ တဖန်ငါသည် လူသားအား လမ်းကြီးနှစ်သွယ်ကို ပြထားတော်မူသည်မဟုတ်လော။
90|11|၁၁။ သို့သော် လူသားသည် ခက်ခဲမြင့်စောက်သည့်လမ်းကို မတက်လျှောက်လိုချေ။
90|12|၁၂။ ဤခက်ခဲမြင့်စောက်သည့်လမ်းသည် မည်သည့်အရာဖြစ်သည်ကို သင်တမန်တော်အား အဘယ်သူရှင်းလင်း ပြောပြမည်နည်း။
90|13|၁၃၊၁၄၊၁၅၊၁၆၊၁၇။ ဤလမ်းမူကား ကျွန်ကို ကျွန်ဘဝမှ လွှတ်ပစ်ခြင်း၊ အစားအစာငတ်မွတ်ခေါင်းပါးသောအခါကာလတွင် ဆွေမျိုးနီး စပ်ဖြစ်သောမိတဆိုးနှင့် အလွန်အောက်ကျနောက်ကျဖြစ် သောသူဆင်းရဲတို့ကို ဝအောင် ကျွေးမွေးခြင်း၊ အချင်းချင်းတို့အား လုံ့လအားထုတ်မှုနှင့် သနားကြင်နာမှုများကို ပြုလုပ်ရန် တိုက်တွန်းလှုံ့ဆော်ခြင်း၊ယုံကြည်သူတို့ဘောင်တွင် ပါဝင်ခြင်းတို့ဖြစ်၏။
90|14|၁၃၊၁၄၊၁၅၊၁၆၊၁၇။ ဤလမ်းမူကား ကျွန်ကို ကျွန်ဘဝမှ လွှတ်ပစ်ခြင်း၊ အစားအစာငတ်မွတ်ခေါင်းပါးသောအခါကာလတွင် ဆွေမျိုးနီး စပ်ဖြစ်သောမိတဆိုးနှင့် အလွန်အောက်ကျနောက်ကျဖြစ် သောသူဆင်းရဲတို့ကို ဝအောင် ကျွေးမွေးခြင်း၊ အချင်းချင်းတို့အား လုံ့လအားထုတ်မှုနှင့် သနားကြင်နာမှုများကို ပြုလုပ်ရန် တိုက်တွန်းလှုံ့ဆော်ခြင်း၊ယုံကြည်သူတို့ဘောင်တွင် ပါဝင်ခြင်းတို့ဖြစ်၏။
90|15|၁၃၊၁၄၊၁၅၊၁၆၊၁၇။ ဤလမ်းမူကား ကျွန်ကို ကျွန်ဘဝမှ လွှတ်ပစ်ခြင်း၊ အစားအစာငတ်မွတ်ခေါင်းပါးသောအခါကာလတွင် ဆွေမျိုးနီး စပ်ဖြစ်သောမိတဆိုးနှင့် အလွန်အောက်ကျနောက်ကျဖြစ် သောသူဆင်းရဲတို့ကို ဝအောင် ကျွေးမွေးခြင်း၊ အချင်းချင်းတို့အား လုံ့လအားထုတ်မှုနှင့် သနားကြင်နာမှုများကို ပြုလုပ်ရန် တိုက်တွန်းလှုံ့ဆော်ခြင်း၊ယုံကြည်သူတို့ဘောင်တွင် ပါဝင်ခြင်းတို့ဖြစ်၏။
90|16|၁၃၊၁၄၊၁၅၊၁၆၊၁၇။ ဤလမ်းမူကား ကျွန်ကို ကျွန်ဘဝမှ လွှတ်ပစ်ခြင်း၊ အစားအစာငတ်မွတ်ခေါင်းပါးသောအခါကာလတွင် ဆွေမျိုးနီး စပ်ဖြစ်သောမိတဆိုးနှင့် အလွန်အောက်ကျနောက်ကျဖြစ် သောသူဆင်းရဲတို့ကို ဝအောင် ကျွေးမွေးခြင်း၊ အချင်းချင်းတို့အား လုံ့လအားထုတ်မှုနှင့် သနားကြင်နာမှုများကို ပြုလုပ်ရန် တိုက်တွန်းလှုံ့ဆော်ခြင်း၊ယုံကြည်သူတို့ဘောင်တွင် ပါဝင်ခြင်းတို့ဖြစ်၏။
90|17|၁၃၊၁၄၊၁၅၊၁၆၊၁၇။ ဤလမ်းမူကား ကျွန်ကို ကျွန်ဘဝမှ လွှတ်ပစ်ခြင်း၊ အစားအစာငတ်မွတ်ခေါင်းပါးသောအခါကာလတွင် ဆွေမျိုးနီး စပ်ဖြစ်သောမိတဆိုးနှင့် အလွန်အောက်ကျနောက်ကျဖြစ် သောသူဆင်းရဲတို့ကို ဝအောင် ကျွေးမွေးခြင်း၊ အချင်းချင်းတို့အား လုံ့လအားထုတ်မှုနှင့် သနားကြင်နာမှုများကို ပြုလုပ်ရန် တိုက်တွန်းလှုံ့ဆော်ခြင်း၊ယုံကြည်သူတို့ဘောင်တွင် ပါဝင်ခြင်းတို့ဖြစ်၏။
90|18|၁၈။ ဤသူမွန်သူမြတ်တို့သည် အရှင်မြတ်၏ ညာလက်ရုံးတော်သားဖြစ်ချေမည်။
90|19|၁၉။ သို့သော်ငါ၏ နှုတ်ကပတ်တော်များကို မယုံကြည်သောသူတို့သည် ဘယ်လက်ရုံးတော်သားများဖြစ်ကြရလတံ့။
90|20|၂၀။ ထိုသူညစ်တို့ကို မီးအမိုးက မိုးထားလတံ့။
91|1|၁။ နေနှင့်တကွ ၄င်း၏တောက်ပခြင်းကိုသော်လည်းကောင်း။
91|2|၂။ နေကို ထက်ချပ်မကွာလိုက်လာသော လကိုသော်လည်းကောင်း။
91|3|၃။ နေကို ထင်ရှားပေါ်လွင်စေသောနေ့ကိုသော်လည်းကောင်း။
91|4|၄။ နေကို ကွယ်ပျောက်စေသောညကိုသော်လည်းကောင်း။
91|5|၅။ မိုးကောင်းကင်နှင့် ၄င်းကို ဖန်ဆင်းတော်မူသောအရှင်မြတ်ကိုသော်လည်းကောင်း။
91|6|၆။ ပထဝီမြေကြီးနှင့် ၄င်းကို ခင်းကျင်းထားတော်မူသောအရှင်မြတ်ကိုသော်လည်းကောင်း။
91|7|၇။ ဝိညာဉ်နှင့် ၄င်းကို စုံလင်စေတော်မူသောအရှင်မြတ်ကိုသော်လည်းကောင်း။
91|8|၈။ ဝိညာဉ်အား မိမိအတွက် မည်သည်က မှားသည်၊ မည်သည်က မှန်သည်ကို ခွဲခြားဝေဖန်နိုင်သည့် ဉာဏ်ပညာ ပေးသနားတော်မူခြင်းကိုသော်လည်းကောင်း ငါသက်သေထူတော်မူ၏။
91|9|၉။ အမှန်မှာ အကြင်သူသည် မိမိဝိညာဉ်ကို သန့်ရှင်းဖြူစင်စွာထားအံ့၊ ထိုသူသည် အမှန်ပင်အောင်မြင်၏။
91|10|၁၀။ အကြင်သူသည် မိမိဝိညာဉ်ကို မသန့်ရှင်း၊ ညစ်ညူးစေအံ့၊ ထိုသူသည် ဆုံးရှုံးသူအမှန်ပင်ဖြစ်အံ့။
91|11|၁၁။ (သမုဒ်)လူမျိုးတို့သည် မာန်မာနထောင်လွှားခြင်းကြောင့် တရားတော်ကို လက်မခံပယ်ရှားကြ၏။
91|12|၁၂။ ကြည့်ရှုလော့၊ သူတို့သည် မိမိတို့အထဲမှ အယုတ်မာအဆိုးသွမ်းဆုံးသောလူကို ရွေးချယ်ပြီးလျှင် အလွန်ကြောက် မက်ဖွယ်ကောင်းသည့်ဒုစရိုက်အမှုကို ပြုကျင့်ရန် ခိုင်းကြ၏။
91|13|၁၃။ အလ္လာဟ်၏ တမန်တော်က သူတို့အား အချင်းတို့၊ ဤကုလားအုတ်မသည် အလ္လာဟ်အရှင်မြတ်၏ ဘဏ္ဍာတော် ဖြစ်၏၊ ၄င်းကို ရေမသောက်စေခြင်းငှာ ပိတ်ပင်တားဆီးခြင်း မပြုလုပ်ကြလင့်ဟု မိန့်တော်မူ၏။
91|14|၁၄။ သို့သော် ထိုသူယုတ်တို့သည် မိမိတို့တမန်တော်ကို မယုံကြည်နားမထောင်ပဲ ကုလားအုတ်မ၏ ဒူးခေါက်ကြောကို လှီးဖြတ်ပစ်၏၊ ထို့ကြောင့်အလ္လာဟ်အရှင်မြတ်သည် သူတို့ကို မိမိတို့ပြစ်မှုကြောင့် စီရင်သုတ်သင်ပစ်တော်မူ၏၊ သူတို့၏ အိုးအိမ်တိုက်တာကိုလည်း ဖျက်ဆီးတော်မူ၏။
91|15|၁၅။ အရှင်မြတ်သည် ထိုပျက်စီးမှုများကို နှမြောတော်မမူချေ။
92|1|၁။ အလင်းရောင်ကို ဖုံးလွှမ်းသောညကိုသော်လည်းကောင်း။
92|2|၂။ အလင်းရောင်ကို ဆောင်သောနေ့ကိုသော်လည်းကောင်း။
92|3|၃။ ပုလ္လိင်၊ ဣထ္ထိလိင်စသောအံ့ဩဖွယ်ကို ဖန်ဆင်းတော်မူခြင်းကိုသော်လည်းကောင်း၊ ငါသက်သေထူတော်မူ၏။
92|4|၄။ သင်လူသားတို့သည် ပန်းတိုင်အမျိုးမျိုး အဖုံဖုံအတွက် ကြိုးစားအားထုတ်ကြ၏။
92|5|၅၊၆၊၇။ ထို့ကြောင့်အကြင်သူသည် ပေးကမ်းအံ့၊ အလ္လာဟ်အရှင်မြတ်၏ အမှုတော်ကို ကျေပွန်အံ့၊ ကောင်းမှု၌ အကြွင်းမဲ့ ယုံကြည်အံ့၊ ထိုသူအတွက် ငါသည် သုခလမ်းကို အမှန်လွယ်ကူချောမောစေတော်မူမည်။
92|6|၅၊၆၊၇။ ထို့ကြောင့်အကြင်သူသည် ပေးကမ်းအံ့၊ အလ္လာဟ်အရှင်မြတ်၏ အမှုတော်ကို ကျေပွန်အံ့၊ ကောင်းမှု၌ အကြွင်းမဲ့ ယုံကြည်အံ့၊ ထိုသူအတွက် ငါသည် သုခလမ်းကို အမှန်လွယ်ကူချောမောစေတော်မူမည်။
92|7|၅၊၆၊၇။ ထို့ကြောင့်အကြင်သူသည် ပေးကမ်းအံ့၊ အလ္လာဟ်အရှင်မြတ်၏ အမှုတော်ကို ကျေပွန်အံ့၊ ကောင်းမှု၌ အကြွင်းမဲ့ ယုံကြည်အံ့၊ ထိုသူအတွက် ငါသည် သုခလမ်းကို အမှန်လွယ်ကူချောမောစေတော်မူမည်။
92|8|၈၊၉၊၁၀။ သို့သော် အကြင်သူသည် လောဘရမ္မက်ကြီးအ၊ံ့ စေးနဲသူဖြစ်အံ၊့ မိမိကိုယ်ကို မိမိကတိအားဖြင့် ကလုံ ပြည့်စုံသည်ဟု ထင်မှတ်အံ့၊ ကောင်းမှု၌ မယုံကြည်အံ့၊ ထိုသူအတွက် ငါသည် ဒုက္ခလမ်းကို ဧကန်အမှန်လွယ်ကူချောမော စေတော်မူမည်။
92|9|၈၊၉၊၁၀။ သို့သော် အကြင်သူသည် လောဘရမ္မက်ကြီးအ၊ံ့ စေးနဲသူဖြစ်အံ၊့ မိမိကိုယ်ကို မိမိကတိအားဖြင့် ကလုံ ပြည့်စုံသည်ဟု ထင်မှတ်အံ့၊ ကောင်းမှု၌ မယုံကြည်အံ့၊ ထိုသူအတွက် ငါသည် ဒုက္ခလမ်းကို ဧကန်အမှန်လွယ်ကူချောမော စေတော်မူမည်။
92|10|၈၊၉၊၁၀။ သို့သော် အကြင်သူသည် လောဘရမ္မက်ကြီးအ၊ံ့ စေးနဲသူဖြစ်အံ၊့ မိမိကိုယ်ကို မိမိကတိအားဖြင့် ကလုံ ပြည့်စုံသည်ဟု ထင်မှတ်အံ့၊ ကောင်းမှု၌ မယုံကြည်အံ့၊ ထိုသူအတွက် ငါသည် ဒုက္ခလမ်းကို ဧကန်အမှန်လွယ်ကူချောမော စေတော်မူမည်။
92|11|၁၁။ ထိုသူယုတ်သည် ပျက်စီးသောအခါ သူ၏ စည်းစိမ်ဥစ္စာတို့သည် သူ့ကို ကယ်ဆယ်နိုင်မည်မဟုတ်ချေ။
92|12|၁၂။ စင်စစ်အားဖြင့် လမ်းညွှန်ပြန်ရန်မှာ ငါ၏တာဝန်သာတည်း။
92|13|၁၃။ ထို့အပြင်အစအဆုံးကို ငါသာလျှင် စိုးပိုင်တော်မူ၏။
92|14|၁၄။ သို့ဖြစ်၍ သင်တို့အား ငါသည် မီးတောက်မီးလျှံနှင့် ခြိမ်းခြောက်သတိပေးတော်မူပြီ။
92|15|၁၅၊၁၆။ သို့သော်ငြင်းပယ်လျက် လှည့်သွားသောသူယုတ်မာသာလျှင် ထိုမီးကို ခံစားရမည်။
92|16|၁၅၊၁၆။ သို့သော်ငြင်းပယ်လျက် လှည့်သွားသောသူယုတ်မာသာလျှင် ထိုမီးကို ခံစားရမည်။
92|17|၁၇။ အလ္လာဟ်အရှင်မြတ်အား ကြည်ညိုကြောက်ရွံ့ရိုကျိုးသူမှာကား ထိုမီးမှ ကောင်းစွာဝေးလံရမည်။
92|18|၁၈။ ထိုသူမြတ်တို့သည် သန့်ရှင်းစင်ကြယ်စေခြင်းငှာ မိမိပိုင်ပစ္စည်းဥစ္စာကို ပေးကမ်းစွန့်ကြဲ၏။
92|19|၁၉။ ထို့အပြင်မည်သူမှ ထိုသူမွန်အပေါ်၌ တုံ့ပြန်ဆပ်အပ်သော အကျိုးကျေးဇူးမရှိချေ။
92|20|၂၀။ သို့သော်သူသည် အတိုင်းထက်အလွန်မြင့်မြတ်တော်မူသောမိမိအရှင်သခင်၏ နှစ်သက်တော်မူခြင်းကို ရလိုသော ဆန္ဒနှင့်သာလျှင် ပေးကမ်းစွန့်ကြဲ၏။
92|21|၂၁။ သူသည် စိတ်ကျေနပ်မှုကို အမှန်ပင်ရရှိလိမ့်မည်။
93|1|၁။ မိုးသောက်အာရုဏ်အလင်းရောင်ကိုသော်လည်းကောင်း။
93|2|၂။ ဆိတ်ငြိမ်သောညဉ့်၏ အမှောင်ထုကိုသော်လည်းကောင်း၊ ငါသက်သေထူတော်မူ၏။
93|3|၃။ အို-တမန်တော်၊ သင်၏ အရှင်သခင်သည် သင့်ကို စွန့်လွှတ်ပစ်ထားတော်မူသည်မဟုတ်ချေ၊ သင့်ကို မုန်းတီးတော်မူသည်လည်း မဟုတ်ချေ။
93|4|၄။ ဧကန်အမှန် သင့်အတွက် နောင်တမလွန်ဘဝသည် ဤပစ္စုပ္ပန်ဘဝထက် သာလွန်ကောင်းမြတ်ချေမည်။
93|5|၅။ သင်၏ အရှင်သခင်သည် သင့်အား ရောင့်ရဲတင်းတိမ်အောင် ပေးသနားတော်မူလတံ့။
93|6|၆။ အရှင်မြတ်သည် သင့်ကို မိဘမဲ့ဘဝတွင် တွေ့တော်မူ၍ စောင့်ရှောက်တော်မူခဲ့သည် မဟုတ်လော။
93|7|၇။ အရှင်မြတ်သည် သင့်အား လမ်းမှားတွင် တွေ့တော်မူ၍ လမ်းမှန်ကို ပြသတော်မူခဲ့လေသည် မဟုတ်လော။
93|8|၈။ အရှင်မြတ်သည် သင့်အား ဆင်းရဲချို့တဲ့ခြင်းဘဝတွင် တွေ့တော်မူ၍ ကြွယ်ဝစေတော်မူခဲ့သည် မဟုတ်လော။
93|9|၉။ ထို့ကြောင့်မိဘမဲ့ကို မညှင်းပန်းမနှိပ်စက်လင့်။
93|10|၁၀။ ထို့ကြောင့် သူတောင်းစားအား မောင်းမထုတ်လင့်။
93|11|၁၁။ ထို့ကြောင့် သင်၏အရှင်သခင်၏ ကျေးဇူးတော်ကို ချီးကျူးကြေငြာလော့။
94|1|၁။ အို-တမန်တော်၊ ငါသည် သင်၏ရင်ကို အဝန်းကျယ်စေတော်မူပြီမဟုတ်လော။
94|2|၂၊၃။ သင်၏ကျောကို ဖိထားသောဝန်ထုပ်ဝန်ပိုးကြီးကို ငါယူပစ်တော်မူပြီမဟုတ်လော။
94|3|၂၊၃။ သင်၏ကျောကို ဖိထားသောဝန်ထုပ်ဝန်ပိုးကြီးကို ငါယူပစ်တော်မူပြီမဟုတ်လော။
94|4|၄။ သင်၏ တန်ခိုးအရှိန်ကို ကြီးမြင့်စေတော်မူပြီမဟုတ်လော။
94|5|၅။ သို့သော် မှတ်သားလော့၊ ဒုက္ခသည် သုခ၌ ဆုံး၏။
94|6|၆။ အမှန်ပင် ဒုက္ခသည် သုခ၌ ဆုံး၏။
94|7|၇။ သို့ဖြစ်၍ သင်သည် အားလပ်သောအခါ ကြီးစွာကြိုးပမ်းအားထုတ်လော့။
94|8|၈။ မိမိအရှင်သခင်နှစ်သက်တော်မူအောင် ကြိုးစားလော့။
95|1|၁။ သင်္ဘောဖန်းသီးနှင့် သံလွင်သီးကိုသော်လည်းကောင်း။
95|2|၂။ တူစီနာခေါ် သိနတောင်ကိုသော်လည်းကောင်း။
95|3|၃။ ဤဘေးမဲ့အောင်မြေကိုသော်လည်းကောင်း၊ ငါသက်သေထူတော်မူ၏။
95|4|၄။ ဧကန်အမှန် ငါသည် လူသားကို အမြင့်ဆုံးသောဘဝ၌ ဖန်ဆင်းတော်မူ၏။
95|5|၅။ ထို့နောက်ငါသည် သူ့ကို အနိမ့်ဆုံးသောဘဝသို့ နှိမ့်ချတော်မူ၏။
95|6|၆။ သို့သော်ယုံကြည်လျက် သုစရိုက်ကောင်းမှုပွားများသူတို့သည်ကား မကုန်မခန်းနိုင်သောဆုတော်ကို ရရှိကြလိမ့်မည်။
95|7|၇။ ထို့ကြောင့်ယခုမှစ၍ မည်သူသည် စီရင်ဆုံးဖြတ်တော်မူခြင်းမရှိ၍ ငြင်းဆန်အံ့နည်း။
95|8|၈။ အလ္လာဟ်အရှင်မြတ်သည် မှန်ကန်ထက်မြက်သောတရားသူကြီးအပေါင်းတို့တွင် အထွဋ်အခေါင်မဟုတ်ချေလော။
96|1|၁။ အို-တမန်တော်၊ ဖန်ဆင်းတော်မူသောသင်၏ အရှင်သခင်၏ နာမတော်အားဖြင့် ဖတ်ရွတ်လော့။
96|2|၂။ အရှင်မြတ်သည် လူသားကို သွေးခဲတစ်ခဲမှ စတင်ဖန်ဆင်းတော်မူ၏။
96|3|၃။ ရွတ်ဖတ်လော့၊ သင်၏ အရှင်သခင်သည် အတိုင်းထက်အလွန်ရက်ရောပေးကမ်းစွန့်ကြဲတော်မူ၏။
96|4|၄။ အရှင်မြတ်သည် ကလောင်တံဖြင့် သွန်သင်ပြသတော်မူ၏။
96|5|၅။ လူသားအား သူမသိသောအတတ်ပညာကို သင်ကြားပေးတော်မူ၏။
96|6|၆။ သို့သော် လူသားသည် အမှန်ပင် ထောင်ထားခြားနား၏။
96|7|၇။ သူသည် မိမိကိုယ်ကို မိမိဇာတိပကတိအားဖြင့် ကုံလုံပြည့်စုံသည်ဟု ထင်မှတ်၏။
96|8|၈။ အမှန်မှာ အပြန်လမ်းသည် သင်၏ အရှင်သခင်အထံတော်သို့သာ ရှိ၏။
96|9|၉၊၁၀။ အို-တမန်တော်၊ ငါ၏ ကျေးကျွန်တော်အား သူဆွလားသ်ဝတ်ပြုသောအခါ ဝတ်မပြုရန် တားမြစ်သောသူယုတ် မာကို သင်သိမြင်ပြီမဟုတ်လော။
96|10|၉၊၁၀။ အို-တမန်တော်၊ ငါ၏ ကျေးကျွန်တော်အား သူဆွလားသ်ဝတ်ပြုသောအခါ ဝတ်မပြုရန် တားမြစ်သောသူယုတ် မာကို သင်သိမြင်ပြီမဟုတ်လော။
96|11|၁၁။ ထိုသူယုတ်မာသည် အလ္လာဟ်အရှင်မြတ်၏ ညွှန်ပြချက်ကို အားထားသည်ကို သင်မြင်သလော။
96|12|၁၂။ ထိုသူယုတ်မာသည် သုစရိုက်ကောင်းမှုကို ဆင့်ဆိုသည်ကို သင်မြင်သလော။
96|13|၁၃။ ထိုသူယုတ်မာသည် အလ္လာဟ်အရှင်မြတ်၏ နည်းပြလမ်းညွှန်ကို ငြင်းပယ်လျက် တရားတော်ကို တော်လှန်သည် ကို သင်မြင်ပြီမဟုတ်လော။
96|14|၁၄။ ထိုသူယုတ်မာသည် အလ္လာဟ်အရှင်မြတ်မြင်တော်မူသည်ကို နားမလည်သလော။
96|15|၁၅။ ထိုသူယုတ်မာသည် ရပ်တန့်လျှင် ငါသည် သူ၏ ဦးထိပ်ဆံကို ဆွဲငင်တော်မူလတံ့။
96|16|၁၆။ မုသားပြုသူ၊ အပြစ်ရှိသူ၏ ဦးထိပ်ဆံ။
96|17|၁၇။ ထိုအခါ ထိုသူယုတ်မာအား မိမိအသင်းသားများကို ခေါ်စေကုန်လော့။
96|18|၁၈။ ငါလည်း ငရဲမှုးများကို ခေါ်တော်မူလတံ့။
96|19|၁၉။ အို-တမန်တော်၊ သင်သည် ထိုသူယုတ်မာကို မနာခံလင့်၊ အလ္လာဟ်အရှင်မြတ်အား ဦးညွှတ်ချ၍ ချဉ်းကပ်လော့။
97|1|၁။ ငါသည် ၄င်းကို ထူးမြတ်သောည၌ ချပေးသနားတော်မူ၏။
97|2|၂။ ဤထူးမြတ်သောညသည် အဘယ်အရာဖြစ်သည်ကို သင်တမန်တော်အား မည်သူရှင်းလင်းပြောပြမည်နည်း။
97|3|၃။ ဤထူးမြတ်သောညသည် လပေါင်းတစ်ထောင်ထက် သာလွန်မြင့်မြတ်၏။
97|4|၄။ ဤည၌ မိမိတို့အရှင်သခင်၏ အမိန့်တော်အရ များလှစွာသော ကောင်းကင်တမန်တို့နှင့် တကွ ဂျစ်ဗရာအီလ် မင်းကြီးသည် အခွင့်ကိစ္စများကို ဆောင်ရွက်ရန် သက်ဆင်းကြကုန်၏။
97|5|၅။ ဤညသည် နံနက်အာရုဏ်တက်သည့် တိုင်အောင် ဧချမ်းသာခြင်းဖြစ်၏။
98|1|၁။ ရှေးကျမ်းတော်ရသူများနှင့် ဆင်းတုဝါဒီတို့သည် မိမိတို့ထံသို့ ထင်ရှားသောသက်သေခံချက် ကျရောက်လာသည့် တိုင်အောင် မိမိတို့အယူဝါဒများကို စွန့်လွှတ်ကြမည်မဟုတ်ချေ။
98|2|၂။ ထိုထင်ရှားသောသက်သေခံချက်သည် သန့်ရှင်းစင်ကြယ်သောကျမ်းတော်မြတ်ကို ရွတ်ဖတ်သော အလ္လာဟ် အရှင်မြတ်အထံတော်မှ တမန်တော်ဖြစ်၏။
98|3|၃။ ထိုကျမ်းတော်မြတ်တွင် ဖြောင့်မတ်မှန်ကန်သောပညတ်တော်များပါရှိကုန်၏။
98|4|၄။ ရှေးကျမ်းတော်ရသူများသည် မိမိတို့ထံသို့ ထင်ရှားသောသက်သေခံချက်ကျရောက်လာပြီးမှသာ အချင်းချင်း ကွဲပြားခြားနားကြကုန်၏။
98|5|၅။ လူသားသည် ပင်ကိုယ်အားဖြင့် ဖြောင့်မတ်မှန်ကန်သောကြောင့် ဘာသာတရားကို အလ္လာဟ်အရှင်မြတ်အတွက် သန့်ရှင်းစွာထားပြီးလျှင် အရှင်မြတ်အား ခဝပ်ကိုးကွယ်ခြင်း၊ ဆွလားသ်ဝတ်ပြုခြင်း၊ ဇကားသ်ပေးခြင်းတို့မှတပါး သူတို့အား မည်သည်ကိုမှ ပညတ်တော်မမူချေ၊ ဤသည်သာလျှင် ဘာသာတရားအစစ်အမှန်ဖြစ်၏။
98|6|၆။ မှတ်သားကြလော့၊ ရှေးကျမ်းရသူများနှင့် ဆင်းတုဝါဒီများအနက် မိစ္ဆာဒိဋ္ဌိတို့သည် ငရဲမီးထဲတွင် နေကြရလတံ့၊ သူတို့သည် ဖန်ဆင်းတော်မူသောအရာတို့တွင် အယုတ်မာဆုံးဖြစ်ကြ၏။
98|7|၇။ သို့သော် ယုံကြည်လျက် သုစရိုက်ကောင်းမှုပွားများသူတို့မူကား ဝေနေယျသတ္တဝါအပေါင်းတို့တွင် အမွန်မြတ်ဆုံး ဖြစ်ကြကုန်၏။
98|8|၈။ သူတို့၏ ဆုသည် သူတို့၏ အရှင်သခင်၏ အထံတော်၌ရှိ၏၊ သူတို့သည် မြစ်အထွေထွေစီးဆင်းလျက်ရှိသော နိဗ္ဗာန်ဥယျာဉ်တော်များတွင် အစဉ်အမြဲခံစားစံစားကြကုန်လတံ့၊ အလ္လာဟ်အရှင်မြတ်သည် သူတို့ကို နှစ်သက်တော်မူသည်၊ သူတို့လည်း အရှင်မြတ်အား နှစ်သက်ကြ၏၊ ဤဆုလာဘ်တော်ကြီးသည် မိမိ၏ အရှင်သခင်အား ကြောက်ရွံ့ရိုကျိုးသူတို့အဖို့သာတည်း။
99|1|၁။ ကမ္ဘာမြေကြီးသည် မိမိ၏ နောက်ဆုံးငလျင်အားဖြင့် တုန်လှုပ်သောအခါ။
99|2|၂။ ကမ္ဘာမြေကြီးသည် မိမိဝန်ထုပ်ဝန်ပိုးများကို အန်ထုတ်ပစ်သောအခါ။
99|3|၃။ လူသားတို့သည် ဤမဟာပထဝီမြေကြီးသည် အသို့ဖြစ်လာသနည်းဟု ဆိုသောအခါ။
99|4|၄။ ထိုနေ့တော်ကြီး၌ ကမ္ဘာမြေကြီးသည် မိမိရာဇဝင်သမိုင်းကို ထုတ်ဖော်ပြောဆိုလတံ့။
99|5|၅။ အကြောင်းမူကား သင်၏ အရှင်သခင်သည် ပထဝီမြေကြီးကို စကားပြောဆိုရန် ဗျာဒိတ်ပေးတော်မူသောကြောင့်ဖြစ်၏။
99|6|၆။ ထိုနေ့တော်ကြီး၌ လူသားတို့သည် မိမိတို့ပြုကျင့်ခဲ့သမျှသော အမှုအခင်းတို့ကို ပြသ စီရင်တော်မူခြင်းခံအံ့သောငှာ အစုအစုခွဲလျက် ထွက်လာကြလတံ့။
99|7|၇။ ထိုအခါအကြင်သူသည် ကောင်းမှုကုသိုလ်ကို အနုမြူခန့်မျှပြုခဲ့လျှင် ထသို ူသည် ထိုကောင်းမှုကို မျက်ဝါးထင်ထင် တွေ့မြင်ရလတံ့။
99|8|၈။ အကြင်သူသည် မကောင်းမှုကို အနုမြူခန့်မျှပြုခဲ့လျှင် ထိုသူသည် ထိုမကောင်းမှု အကုသိုလ်ကို မျက်ဝါးထင်ထင် တွေ့မြင်ရလတံ့။
100|1|၁။ အသက်ရှုပြင်းသောစစ်မြင်းများ။
100|2|၂။ မီးပွင့်စေသောမြင်းများဖြစ်၏။
100|3|၃။ နံနက်အာရုဏ်တက်တွင် ထိုးဝင်တိုက်ခိုက်သောမြင်းများ။
100|4|၄။ လျင်မြန်သောအဟုန်ဖြင့် မြူဖုံထောင်းထောင်းထအောင်ပြေးလွှားသောမြင်းများ။
100|5|၅။ ဤမြင်းများသည် ရန်သူတို့၏ အလယ်တွင်းသို့ တစ်လုံးတစ်စည်းတည်း ထုတ်ဖောက်ဝင်ရောက်သောမြင်းများ၊ ဤမြင်းများကို ငါသက်သေထူတော်မူ၏။
100|6|၆။ မှတ်သားကြလော့၊ လူသားသည် မိမိအရှင်သခင်အား ကျေးစွပ်၏။
100|7|၇။ မှတ်သားကြလော့၊ သူသည် ထိုအချက်ကို သက်သေခံ၏။
100|8|၈။ မှတ်သားကြလော့၊ သူသည် ဥစ္စာပစ္စည်းမက်မောခြင်း၌ ကြီးစွာပြင်းထန်၏။
100|9|၉၊၁၀၊၁၁။ သချႋုင်းများအတွင်းရှိ လူသေတို့ကို ရှင်ထွက်လာစေတော်မူသောနေ့တော်ကြီး၊ လူသားတို့၏ စိတ်နှလုံးတွင် လျှို့ဝှက်ဖုံးအုပ်ထားသည့် အရာများကို ထင်ရှားစေတော်မူသောနေ့တော်ကြီး၊ ထိုနေ့တော်ကြီး၌ သူတို့၏ အရှင် သခင်သည် သူတို့ အဖြစ်သနစ်အလုံးစုံကို အကြွင်းမဲ့သိတော်မူသည်ကို လူသားမစဉ်းစားမဆင်ခြင်သလော။
100|10|၉၊၁၀၊၁၁။ သချႋုင်းများအတွင်းရှိ လူသေတို့ကို ရှင်ထွက်လာစေတော်မူသောနေ့တော်ကြီး၊ လူသားတို့၏ စိတ်နှလုံးတွင် လျှို့ဝှက်ဖုံးအုပ်ထားသည့် အရာများကို ထင်ရှားစေတော်မူသောနေ့တော်ကြီး၊ ထိုနေ့တော်ကြီး၌ သူတို့၏ အရှင် သခင်သည် သူတို့ အဖြစ်သနစ်အလုံးစုံကို အကြွင်းမဲ့သိတော်မူသည်ကို လူသားမစဉ်းစားမဆင်ခြင်သလော။
100|11|၉၊၁၀၊၁၁။ သချႋုင်းများအတွင်းရှိ လူသေတို့ကို ရှင်ထွက်လာစေတော်မူသောနေ့တော်ကြီး၊ လူသားတို့၏ စိတ်နှလုံးတွင် လျှို့ဝှက်ဖုံးအုပ်ထားသည့် အရာများကို ထင်ရှားစေတော်မူသောနေ့တော်ကြီး၊ ထိုနေ့တော်ကြီး၌ သူတို့၏ အရှင် သခင်သည် သူတို့ အဖြစ်သနစ်အလုံးစုံကို အကြွင်းမဲ့သိတော်မူသည်ကို လူသားမစဉ်းစားမဆင်ခြင်သလော။
101|1|၁။ ကပ်ကြီးဆိုက်ခြင်းသည် မည်သည့်အရာနည်း။
101|2|၂။ ဤကပ်ကြီးဆိုက်ခြင်းသည် မည်သည့်အရာဖြစ်သနည်း။
101|3|၃။ ဤကပ်ကြီးဆိုက်ခြင်းသည် မည်သည့်အရာဖြစ်သည်ကို သင့်အား မည်သူရှင်းလင်းပြောပြမည်နည်း။
101|4|၄။ ဤနေ့တော်ကြီး၌ လူသားတို့သည် အနှံ့အပြားထွက်ပေါ်လာသော ပလူကောင်များကဲ့သို့ ဖြစ်ကြလတံ့။
101|5|၅။ ဤနေ့တော်ကြီး၌ တောတောင်ဟူသမျှတို့သည် ဖန်၍ထားသောဝါဂွမ်းဆိုင်ကဲ့သို့ ဖြစ်ကြလတံ့။
101|6|၆၊၇။ ဤနေ့တော်ကြီး၌ အကြင်သူ၏ ချိန်ခွင်လျှာသည် ကုသိုလ်ကောင်းမှုဘက်က လေးလတံ့၊ ထိုသူသည် ဝမ်းမြောက် ဝမ်းသာပျော်ရွှင်စွာနှင့် အသက်ရှင်နေရလတံ့။
101|7|၆၊၇။ ဤနေ့တော်ကြီး၌ အကြင်သူ၏ ချိန်ခွင်လျှာသည် ကုသိုလ်ကောင်းမှုဘက်က လေးလတံ့၊ ထိုသူသည် ဝမ်းမြောက် ဝမ်းသာပျော်ရွှင်စွာနှင့် အသက်ရှင်နေရလတံ့။
101|8|၈၊၉။ အကြင်သူ၏ ချိန်ခွင်လျှာသည် ကုသိုလ်ကောင်းမှုဘက်က ပေါ့လတံ့၊ ဆိုးပါးငတ်မွတ်သူသည် ထိုသူ၏ မိခင် ဖြစ်လတံ့။
101|9|၈၊၉။ အကြင်သူ၏ ချိန်ခွင်လျှာသည် ကုသိုလ်ကောင်းမှုဘက်က ပေါ့လတံ့၊ ဆိုးပါးငတ်မွတ်သူသည် ထိုသူ၏ မိခင် ဖြစ်လတံ့။
101|10|၁၀။ သူမသည် မည်သည့်အရာဖြစ်သည်ကို သင့်အား အဘယ်သူရှင်းလင်းပြောပြမည်နည်း။
101|11|၁၁။ ပြင်းထန်စွာတောက်လောင်နေသောမီး။
102|1|၁၊၂။ အို-လူသားအပေါင်းတို့၊ လောကီစည်းစိမ်ဥစ္စာပွားများခြင်း၌ ပြိုင်ဆိုင်ခြင်းသည် သင်တို့အား သချိႋုင်းတွင်းသို့ ရောက်သည့်တိုင်အောင် လောကုတ္တရာရေးမှ ဆွဲငင်ထား၏။
102|2|၁၊၂။ အို-လူသားအပေါင်းတို့၊ လောကီစည်းစိမ်ဥစ္စာပွားများခြင်း၌ ပြိုင်ဆိုင်ခြင်းသည် သင်တို့အား သချိႋုင်းတွင်းသို့ ရောက်သည့်တိုင်အောင် လောကုတ္တရာရေးမှ ဆွဲငင်ထား၏။
102|3|၃။ သို့သော် ယင်းသို့မဖြစ်ထိုက်ချေ၊ သင်တို့သိမြင်ကြရလတံ့။
102|4|၄။ သို့သော် ယင်းသို့မဖြစ်ထိုက်ချေ၊ သင်တို့မုချဧကန်သိမြင်ကြရလတံ့။
102|5|၅။ သို့သော် ယင်းသို့မဖြစ်ထိုက်ချေ၊ သင်တို့သည် အဖြစ်မှန်ကို သင်တို့၏ အသိဉာဏ်ဖြင့် အသေအချာသိမြင်ခဲ့ရ ကြလျှင် တော်လေစွ။
102|6|၆။ အကြောင်းမူကား သင်တို့သည် ငရဲမီးကို ဧကန်အမှန်မြင်ကြရလတံ့။
102|7|၇။ သင်တို့သည် ငရဲမီးကို မျက်ဝါးထင်ထင်မြင်ကြရလတံ့။
102|8|၈။ ထိုမြင်ရသောနေ့တော်ကြီး၌ သင်တို့အား မိမိတို့လောကဓာတ်တွင် မက်မောပျော်ရွှင်ခဲ့မှုများအတွက် စစ်ကြော စီရင်တော်မူလတံ့။
103|1|၁။ ရွေ့လျောနေသောနေ့ကို စဉ်းစားဆင်ခြင်ကြကုန်လော့။
103|2|၂။ မှတ်သားလော့၊ လူသားသည် ဆုံးရှုံးသည့်ဘဝ၌ ရပ်တည်နေ၏။
103|3|၃။ သို့သော် ယုံကြည်လျက် ကောင်းမှုပွားများ၍ သစ္စာတရား၊ ခန္တီပါရမီများသို့ တိုက်တွန်းနှိုးဆော်သောသူတို့သည် ယင်းဆုံးရှုံးခြင်းသို့ မရောက်ချေ။
104|1|၁။ အတင်းစကားပြော ဂုံးချောသူတိုင်းသည် ပျက်စီး ဆုံးရှုံးကြမည် သာတည်း၊
104|2|၂။ ဤယုတ်မာဆိုးသွမ်းသူသည် စည်းစိမ်ဥစ္စာကို ရှာဖွေစုဆောင်း၏ ၊ လုံခြံုစါာ သိမ်းဆည်းထား၏ ။
104|3|၃။ ဤဆိုးညစ်သူသည် မိမိစည်းစိမ်ဥစ္စာက မိမိကို မသေမပျောက် ထာဝရ အသက်ရှင်စေမည်ဟု ထင်မှတ်၏ ။
104|4|၄။ ယင်းကဲ့သို့ကား မဟုတ်ချေ၊ သို့သော် ဤလူယုတ်မသည် မိမိကိုယ်ကို အစိတ်စိတ် အမွှာမွှာ ချိုးဖဲ့သည့် စက်ရဟတ်အတွင်းသို့ ပစ်ချခြင်းကို အမှန်ပင် ခံရလတံ့။
104|5|၅။ ဤအစိတ်စိတ်အမွှာမွှာ ချိုးဖဲ့သည့် စက်ရဟတ်သည် အဘယ်အရာ ဖြစ်သည်ကို သင်တမန်တောအား အဘယ်သူရှင်းလင်းပြောပြလတံ့။
104|6|၆။ ဤစက်ရဟတ်သည် အရှိန်အရောင် ပြောင်ပြောင်တောက်လောက်သော အလ္လာဟ်အသျှင်မြတ်၏ ငရဲမီးတောက် မီးလျှံတော် ဖြစ်၏။
104|7|၇။ ဤငရဲမီးသည် ထိုလူယုတ်မာတို့၏ စိတ်နှလုံးအတွင်းသို့ ဝင်ရောက်လောင်ကျွမ်း၏။
104|8|၈။ ဤငရဲမီးသည် သူတို့အား ဝိုင်းဝန်းဖုံးအုပ်ထား၏။
104|9|၉။ ဤမီးတောက် မိးလျှံများသည် အလွန်ထွားကြိုင်း ရှည်လျားသော မီးတိုင်ကြီးများ ဖြစ်ကြ၏။
105|1|၁။ အို-တမန်တော်၊ သင်၏ အရှင်သခင်သည် ဆင်တပ်စစ်သည်တော်များကို အဘယ်သို့စီရင်တော်မူလိုက်သည်ကို သင်မမြင်သလော။
105|2|၂။ သင်၏ အရှင်သခင်သည် သူတို့၏ သစ္စာမဲ့သောအကြံအစည်ကို ဖျက်ဆီးတော်မူလိုက်သည်မဟုတ်လော။
105|3|၃။ သင်၏ အရှင်သခင်သည် ထိုသူမိုက်တို့အပေါ်၌ အရေအတွက်များလှစွာသောငှက်များကို တစ်အုပ်ပြီးတစ်အုပ် စေလွှတ်တော်မူလိုက်သည်မဟုတ်လော။
105|4|၄။ ထိုငှက်များသည် ထိုသူမိုက်တို့၏ ဦးခေါင်းကို လောက်စာလုံးတို့ဖြင့် ပစ်ချ၏။
105|5|၅။ သို့ပစ်ချပြီးလျှင် သင်၏ အရှင်သခင်သည် ထိုရဲမက်ဗိုလ်ခြေအလုံးတို့အား တိရိစ္ဆာန်စသည်တို့ဝါး၍ ကြေမွသော မြက်ဝါးဖတ်များကြဲဖြန့်လျက် အသီးအနှံကင်းမဲ့သည့် လယ်ပြင်ကဲ့သို့ဖြစ်အောင် စီရင်တော်မူလိုက်သည်မဟုတ်လော။
106|1|၁။ ကိုရိုင်ရှိအမျိုးသားတို့ ခံစားရသောလုံခြံုရေးနှင့် ကာကွယ်ရေး ပဋိညာဉ်စာချုပ်များ။
106|2|၂။ ဆောင်းရာသီနှင့် နွေဥတုအတွင်း ရောင်းဝယ်ဖောက်ကားသွားလာသောခရီးများကို ကာကွယ်စောင့်ရှောက်သည့် ၄င်းကတိစာချုပ်များ။
106|3|၃။ ထိုပဋိညာဉ်စာချုပ်များအတွက် သူတို့သည် ဤဗလီဝတ်ကျောင်းတော်ကြီး၏ အရှင်သခင်အားသာလျှင် ခဝပ် ကိုးကွယ်ကြကုန်လော့။
106|4|၄။ အရှင်မြတ်သည် သူတို့အား မွတ်သိပ်ခေါင်းပါးခြင်းကင်းစေတော်မူ၏၊ စားဖို့ရာအစာ၊ သောက်ဖို့ရာရေကို ချ ပေးသနားတော်မူ၏၊ ထို့အပြင်စိုးရိမ်ကြောင့်ကျခြင်းကင်းစေ၍ ဘေးရန်ကင်းကွာငြိမ်းချမ်း သာယာခြင်းကိုလည်း စီရင်ပေးသနားတော်မူ၏။
107|1|၁။ အို-တမန်တော်၊ သာသနာတော်ကြီးကို မယုံကြည်ပဲ ငြင်းပယ်သူကို သင်မသိမမြင်သလော။
107|2|၂။ ထိုသူယုတ်မာသည် မိဘမဲ့တို့အား လက်မခံဘဲ နှင်ပစ်၏။
107|3|၃။ ထို့အပြင် ထိုသူယုတ်မာသည် ဆင်းရဲနွမ်းပါးသူတို့အား ကျွေးမွေးသုတ်သင်ရန် မတိုက်တွန်း အားမပေးချေ။
107|4|၄။ ထို့ကြောင့် ဆွလားသ်ဝတ်ပြုသူတို့သည် ပျက်စီးဆုံးရှုံးခြင်းသို့ ဆိုက်ရောက်ရာသာတည်း။
107|5|၅။ ထိုသူတို့သည် မိမိတို့ပြုသည့် ဆွလားသ်ဝတ်တွင် စိတ်မဝင်စားချေ။
107|6|၆။ ထိုသူတို့သည် မိမိတို့ ဆွလားသ်ဝတ်ပြုခြင်းကို လူသားတို့မြင်၍ ချီးမွမ်းမည်ကိုသာလျှင် ပဓာနထားကြ၏။
107|7|၇။ သို့သော် သူတို့သည် သေးငယ်သော ကူညီရိုင်းပင်းခြင်းကိုမျှ မပြုလုပ်ငြင်းပယ်ကြသည်။
108|1|၁။ အို-တမန်တော်၊ ငါသည် သင့်အား ပေါများကြွယ်ဝခြင်းကို ချပေးသနားတော်မူပြီ။
108|2|၂။ သို့အတွက် သင်သည် မိမိ၏ အရှင်သခင်အား ဝတ်ပြုလော့၊ သားကောင်လှုလော့။
108|3|၃။ အကြောင်းမူကား သင့်ကို မုန်းတီးသူ၌ နောင်တမလွန်ဘဝတွင် မျှော်လင့်စရာကင်းမဲ့၏။
109|1|၁။ အို-တမန်တော်၊ ဟောပြောလော့၊ အို-မိစ္ဆာဒိဋ္ဌိအပေါင်းတို့။
109|2|၂။ အကျွနု်ပ်သည် သင်တို့ ခဝပ်ကိုးကွယ်သည့် ဘုရားတု ဘုရားယောင်များကို မကိုးကွယ်။
109|3|၃။ သင်တို့လည်း အကျွနု်ပ်ဆည်းကပ်ဝတ်ပြုသည့်အလ္လာဟ်အရှင်မြတ်အား မကိုးကွယ်ကြချေ။
109|4|၄။ အကျွနု်ပ်သည် သင်တို့ ပျဝပ်လေ့ရှိသည့်ဘုရားတု ဘုရားယောင်များကို ပျဝပ်မည်မဟုတ်။
109|5|၅။ သင်တို့လည်း အကျွနု်ပ်ဦးညွှတ်သည်ကို ဦးညွှတ်ကြမည်မဟုတ်။
109|6|၆။ သင်တို့သည် သင်တို့၏ ဘာသာအယူဝါဒနှင့်ပင် နေကြပါကုန်၊ အကျွနု်ပ်လည်း အကျွနု်ပ်၏ ဘာသာအယူဝါဒနှင့် နေပါမည်။
110|1|၁။ အလ္လာဟ်အရှင်မြတ်၏ ကူညီစောင်မခြင်းနှင့် အောင်မြင်ခြင်းမင်္ဂလာတို့ကျရောက်လာသောအခါ။
110|2|၂။ လူသားတို့သည် အလ္လာဟ်အရှင်မြတ်၏ သာသနာတော်ကြီးအတွင်းသို့ အစုလိုက်အသင်းလိုက်ဝင်ရောက်လာကြသည်ကို သင်ရှုမြင်ရသောအခါ။
110|3|၃။ သင်၏ အရှင်သခင်၏ ဂုဏ်ကျေးဇူးတော်ကို ရင့်ကျူးလော့၊ အရှင်မြတ်၏ အပြစ်လွှတ်ခြင်းကျေးဇူးတော်ကို ရှာမှီးလော့၊ မှတ်သားလော့၊ အရှင်မြတ်သည် ကောင်းကြီးမင်္ဂလာပေးသနားတော်မူရန် အစဉ်အမြဲအသင့်ရှိ နေတော်မူ၏။
111|1|၁။ အဘူလဟဗ်၏ တန်ခိုးအာဏာသည် ပျက်စီးဆုံးပါးရာသတည်း၊ သူလည်း သေကြေပျက်စီးရာသာတည်း။
111|2|၂။ ထိုသူယုတ်မာ၏ ဥစ္စာပစ္စည်းနှင့် အမြတ်အစွန်းများသည် သူတို့ကို ကယ်ဆယ်နိုင်မည်မဟုတ်ချေ။
111|3|၃။ ထိုသူသည် မီးတောက်မီးလျှံဟုန်းဟုန်းတောက်လောင်သည့်မီးအထဲတွင် လောင်ကျွမ်းရမည်သာတည်း။
111|4|၄၊၅။ သူ၏ မိန်းမ၊ ထင်းစီးထမ်းသောသူ၏ မိန်းမလည်ပင်းတွင် စွန်ပလွံလျှော်လည်ဆွဲကြိုးတပ်ထားလတံ့။
111|5|၄၊၅။ သူ၏ မိန်းမ၊ ထင်းစီးထမ်းသောသူ၏ မိန်းမလည်ပင်းတွင် စွန်ပလွံလျှော်လည်ဆွဲကြိုးတပ်ထားလတံ့။
112|1|၁။အို-တမန်တော်၊ ဟောပြောလော့၊ အလ္လာဟ်အရှင်မြတ်သည် အရှင်သခင်ဖြစ်တော်မူ၏၊ တစ်ဆူတည်းသာ ဖြစ်တော်မူ၏။
112|2|၂။ အရှင်မြတ်သည် နိစ္စထာဝရဖြစ်တော်မူ၏၊ ဇာတိပကတိအားဖြင့် ကုံလုံပြည့်စုံတော်မူ၏။
112|3|၃။ အရှင်မြတ်သည် ဇာတိပဋိသန္ဓေအညစ်အကြေးများမှ ကင်းစင်တော်မူ၏။
112|4|၄။ အရှင်မြတ်သည် အတုမရှိ မနှိုင်းယှဉ်အပ်ဖြစ်တော်မူပါ၏။
113|1|အို-တမန်တော်၊ ဟောပြောလော့၊ ဖန်ဆင်းတော်မူသော အရာခပ်သိမ်းကုန်တို့၏ ဒုစရိုက်မှသော် လည်းကောင်း၊ အမှောင်ထုဖုံးလွှမ်းသော ဒုစရိုက်မှသော်လည်းကောင်း၊ စုံး၊ပယောဂ၊ မန္တန်မန္တရား အတတ်ပညာ များကို သုံးစွဲခြင်း ၊ ဒုစရိုက်မှသော်လည်းကောင်း၊ မနာလိုဝန်တိုခြင်းရှိသူ၏ ဒုစရိုက်မှ သော်လည်းကောင်း ကင်းလွတ်သန့်ရှင်းစေခြင်းငှာ မိုးသောက် အာရုဏ်အလင်းရောင်၏ အရှင်သခင်၌ အကျွနု်ပ်သည် ခိုလှုံပါ၏။
113|2|အို-တမန်တော်၊ ဟောပြောလော့၊ ဖန်ဆင်းတော်မူသော အရာခပ်သိမ်းကုန်တို့၏ ဒုစရိုက်မှသော် လည်းကောင်း၊ အမှောင်ထုဖုံးလွှမ်းသော ဒုစရိုက်မှသော်လည်းကောင်း၊ စုံး၊ပယောဂ၊ မန္တန်မန္တရား အတတ်ပညာ များကို သုံးစွဲခြင်း ၊ ဒုစရိုက်မှသော်လည်းကောင်း၊ မနာလိုဝန်တိုခြင်းရှိသူ၏ ဒုစရိုက်မှ သော်လည်းကောင်း ကင်းလွတ်သန့်ရှင်းစေခြင်းငှာ မိုးသောက် အာရုဏ်အလင်းရောင်၏ အရှင်သခင်၌ အကျွနု်ပ်သည် ခိုလှုံပါ၏။
113|3|အို-တမန်တော်၊ ဟောပြောလော့၊ ဖန်ဆင်းတော်မူသော အရာခပ်သိမ်းကုန်တို့၏ ဒုစရိုက်မှသော် လည်းကောင်း၊ အမှောင်ထုဖုံးလွှမ်းသော ဒုစရိုက်မှသော်လည်းကောင်း၊ စုံး၊ပယောဂ၊ မန္တန်မန္တရား အတတ်ပညာ များကို သုံးစွဲခြင်း ၊ ဒုစရိုက်မှသော်လည်းကောင်း၊ မနာလိုဝန်တိုခြင်းရှိသူ၏ ဒုစရိုက်မှ သော်လည်းကောင်း ကင်းလွတ်သန့်ရှင်းစေခြင်းငှာ မိုးသောက် အာရုဏ်အလင်းရောင်၏ အရှင်သခင်၌ အကျွနု်ပ်သည် ခိုလှုံပါ၏။
113|4|အို-တမန်တော်၊ ဟောပြောလော့၊ ဖန်ဆင်းတော်မူသော အရာခပ်သိမ်းကုန်တို့၏ ဒုစရိုက်မှသော် လည်းကောင်း၊ အမှောင်ထုဖုံးလွှမ်းသော ဒုစရိုက်မှသော်လည်းကောင်း၊ စုံး၊ပယောဂ၊ မန္တန်မန္တရား အတတ်ပညာ များကို သုံးစွဲခြင်း ၊ ဒုစရိုက်မှသော်လည်းကောင်း၊ မနာလိုဝန်တိုခြင်းရှိသူ၏ ဒုစရိုက်မှ သော်လည်းကောင်း ကင်းလွတ်သန့်ရှင်းစေခြင်းငှာ မိုးသောက် အာရုဏ်အလင်းရောင်၏ အရှင်သခင်၌ အကျွနု်ပ်သည် ခိုလှုံပါ၏။
113|5|အို-တမန်တော်၊ ဟောပြောလော့၊ ဖန်ဆင်းတော်မူသော အရာခပ်သိမ်းကုန်တို့၏ ဒုစရိုက်မှသော် လည်းကောင်း၊ အမှောင်ထုဖုံးလွှမ်းသော ဒုစရိုက်မှသော်လည်းကောင်း၊ စုံး၊ပယောဂ၊ မန္တန်မန္တရား အတတ်ပညာ များကို သုံးစွဲခြင်း ၊ ဒုစရိုက်မှသော်လည်းကောင်း၊ မနာလိုဝန်တိုခြင်းရှိသူ၏ ဒုစရိုက်မှ သော်လည်းကောင်း ကင်းလွတ်သန့်ရှင်းစေခြင်းငှာ မိုးသောက် အာရုဏ်အလင်းရောင်၏ အရှင်သခင်၌ အကျွနု်ပ်သည် ခိုလှုံပါ၏။
114|1|အို-တမန်တော်၊ ဟောပြောလော့၊ ဂျင်နတ်သားနှင့် လူသားတို့အလယ်တွင် လူသားတို့၏ စိတ်နှလုံးအတွင်း ဝင်ရောက်သွေးဆောင်သော ရှိုင်တန် မာရ်နတ်၏ လှညြ့်ဖားခြင်းကို အောင်နိုင်စေခြင်းငှာ လူသားတို့၏ အရှင်သခင်၊ လူသားတို့၏ ဘုရင်၊ လူသားတို့၏ ဘုရားသခင်၌ အကျွနု်ပ်သည် ခိုလှုံပါ၏။
114|2|အို-တမန်တော်၊ ဟောပြောလော့၊ ဂျင်နတ်သားနှင့် လူသားတို့အလယ်တွင် လူသားတို့၏ စိတ်နှလုံးအတွင်း ဝင်ရောက်သွေးဆောင်သော ရှိုင်တန် မာရ်နတ်၏ လှညြ့်ဖားခြင်းကို အောင်နိုင်စေခြင်းငှာ လူသားတို့၏ အရှင်သခင်၊ လူသားတို့၏ ဘုရင်၊ လူသားတို့၏ ဘုရားသခင်၌ အကျွနု်ပ်သည် ခိုလှုံပါ၏။
114|3|အို-တမန်တော်၊ ဟောပြောလော့၊ ဂျင်နတ်သားနှင့် လူသားတို့အလယ်တွင် လူသားတို့၏ စိတ်နှလုံးအတွင်း ဝင်ရောက်သွေးဆောင်သော ရှိုင်တန် မာရ်နတ်၏ လှညြ့်ဖားခြင်းကို အောင်နိုင်စေခြင်းငှာ လူသားတို့၏ အရှင်သခင်၊ လူသားတို့၏ ဘုရင်၊ လူသားတို့၏ ဘုရားသခင်၌ အကျွနု်ပ်သည် ခိုလှုံပါ၏။
114|4|အို-တမန်တော်၊ ဟောပြောလော့၊ ဂျင်နတ်သားနှင့် လူသားတို့အလယ်တွင် လူသားတို့၏ စိတ်နှလုံးအတွင်း ဝင်ရောက်သွေးဆောင်သော ရှိုင်တန် မာရ်နတ်၏ လှညြ့်ဖားခြင်းကို အောင်နိုင်စေခြင်းငှာ လူသားတို့၏ အရှင်သခင်၊ လူသားတို့၏ ဘုရင်၊ လူသားတို့၏ ဘုရားသခင်၌ အကျွနု်ပ်သည် ခိုလှုံပါ၏။
114|5|အို-တမန်တော်၊ ဟောပြောလော့၊ ဂျင်နတ်သားနှင့် လူသားတို့အလယ်တွင် လူသားတို့၏ စိတ်နှလုံးအတွင်း ဝင်ရောက်သွေးဆောင်သော ရှိုင်တန် မာရ်နတ်၏ လှညြ့်ဖားခြင်းကို အောင်နိုင်စေခြင်းငှာ လူသားတို့၏ အရှင်သခင်၊ လူသားတို့၏ ဘုရင်၊ လူသားတို့၏ ဘုရားသခင်၌ အကျွနု်ပ်သည် ခိုလှုံပါ၏။
114|6|အို-တမန်တော်၊ ဟောပြောလော့၊ ဂျင်နတ်သားနှင့် လူသားတို့အလယ်တွင် လူသားတို့၏ စိတ်နှလုံးအတွင်း ဝင်ရောက်သွေးဆောင်သော ရှိုင်တန် မာရ်နတ်၏ လှညြ့်ဖားခြင်းကို အောင်နိုင်စေခြင်းငှာ လူသားတို့၏ အရှင်သခင်၊ လူသားတို့၏ ဘုရင်၊ လူသားတို့၏ ဘုရားသခင်၌ အကျွနု်ပ်သည် ခိုလှုံပါ၏။
{
    "name": "mya-thiripyanchiuba",
    "author": "Thiri Pyan Chi U Ba Sein",
    "language": "Burmese",
    "direction": "ltr",
    "source": "http://quran.mmsy.info , Muslim students Myanmar Youth Student and Youth Online Organization",
    "comments": "",
    "link": "https://cdn.jsdelivr.net/gh/fawazahmed0/quran-api@1/editions/mya-thiripyanchiuba.json",
    "linkmin": "https://cdn.jsdelivr.net/gh/fawazahmed0/quran-api@1/editions/mya-thiripyanchiuba.min.json"
}